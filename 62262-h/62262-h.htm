<!DOCTYPE html PUBLIC "-//W3C//DTD XHTML 1.0 Strict//EN"
    "http://www.w3.org/TR/xhtml1/DTD/xhtml1-strict.dtd">
<html xmlns="http://www.w3.org/1999/xhtml" xml:lang="hu" lang="hu">
<head>
<meta name="generator" content=
"HTML Tidy for HTML5 for Linux version 5.7.16" />
<meta http-equiv="Content-Type" content=
"text/html; charset=UTF-8" />
<meta http-equiv="Content-Style-Type" content="text/css" />
<title>The Project Gutenberg eBook of Marie és más asszonyok by
Lajos Biró</title>

<style type="text/css">
/*<![CDATA[*/
body {
 margin-left: 10%;
 margin-right: 10%;
}

h1,h2,h3 {
 text-align: center;
 clear: both;
}

h2,h3 {
 margin-top: 2em;
 line-height: 2em;
}

p {
 margin-top: 0.75em;
 margin-bottom: 0.75em;
}

body > p {
 text-align: justify;
 text-indent: 1.5em;
}

hr {
 width: 33%;
 margin-top: 2em;
 margin-bottom: 2em;
 margin-left: auto;
 margin-right: auto;
 clear: both;
}

hr.chap {width: 65%}

table {
 margin-left: auto;
 margin-right: auto;
}

td {
 padding-left: 1em;
 padding-right: 1em;
}

.pagenum {
/*  visibility: hidden; */
 position: absolute;
 right: 2%;
 color: gray;
 font-size: smaller;
 text-align: right;
 text-indent:0;
}

.tdr {text-align: right;}

.center {
 text-align: center;
 text-indent: 0;
}

.right {
 text-align: right;
 margin-right: 1.5em;
}

.caption-small {font-weight: bold; font-size: small;}

.caption {font-weight: bold;}

.caption-large {font-weight: bold; font-size: large;}

.caption-150 {font-weight: bold; font-size: 150%;}

.figcenter {
 margin: auto;
 text-align: center;
}

.transnote {
 background-color: #E6E6FA;
 color: black;
 padding: 0.5em;
 font-family: sans-serif, serif;
 font-size: 0.9em;
}

.transnote p {
 text-align: center;
 text-indent: 1.5em;
}

ul.TOC {
 list-style-type: none;
 padding-left: 10%;
 text-indent: -5%;
 width: 70%;
 text-align: justify;
}

span.ralign {
 position: absolute;
 text-align: right;
 right: 15%;
 top: auto;
}
/*]]>*/
</style>
</head>
<body>

<div class="transnote">
<h3>Megjegyzések:</h3>
<p>A tartalomjegyzék a <a href="#Page_271">271</a>. oldalon
található.</p>
<p>Az eredeti képek elérhetők innen: <a href=
"https://hdl.handle.net/2027/nyp.33433089892388">https://hdl.handle.net/2027/nyp.33433089892388</a>.</p>
<p>Facebook oldalunk: <a href=
"http://www.facebook.com/PGHungarianTeam">http://www.facebook.com/PGHungarianTeam</a>.</p>
</div>
<hr class="chap" />
<div class="chapter"></div>
<p><span class="pagenum"><a name="Page_1" id=
"Page_1">-1-</a></span></p>
<h1><span class="caption-150">MARIE</span><br />
ÉS MÁS ASSZONYOK</h1>
<p class="center"><span class="caption-150">BIRÓ LAJOS</span></p>
<p class="center"><span class="caption-large">UJ
NOVELLÁI</span></p>
<p>&nbsp;</p>
<p>&nbsp;</p>
<div class="figcenter" style="width: 78px;"><img src=
"images/i001.png" alt="Magyart a magyarnak" title=
"Magyart a magyarnak" /></div>
<p>&nbsp;</p>
<p>&nbsp;</p>
<p class="center"><span class="caption">BUDAPEST, 1910</span></p>
<p class="center"><span class="caption-small">SINGER ÉS WOLFNER
KIADÁSA</span></p>
<p class="center"><span class="caption-small">Andrássy-út 10.
szám</span></p>
<p class="center"><i>Minden jogot fenntartunk.</i></p>
<p class="center"><span class="caption-small">BUDAPESTI HIRLAP
NYOMDÁJA.</span></p>
<hr class="chap" />
<div class="chapter"></div>
<p><span class="pagenum"><a name="Page_3" id=
"Page_3">-3-</a></span></p>
<h2>Marie.</h2>
<p>A hotelt a barátaim ajánlották, afféle szerény kis szálloda volt
– maison meublée – a Rue Victor Massé-ban, nem messze a
boulevardtól és egészen közel a Montmartre minden
vidámságtanyájához. Mikor a kocsim megállott előtte, egy barna
pamutbluzos szolgaféle ember szedte le a kofferemet. A kapuban egy
jóképü, nevető, kövéres úr fogadott: monsieur Bodouin, a gazda, a
hoteltulajdonos. A jövetelemet tudta, a nevemet jól mondta ki, a
barátaim azt is megírták, melyik szobát akarom, Bodouin úr
barátságosan kezelt velem, bekalauzolt a büróba, bemutatott a
feleségének, megmutatta a tízéves kisleányát, azután karonfogott és
vitt fel az első emeletre.</p>
<p>A szobától el voltam ragadtatva, az ágy bársonymennyezetére
tisztelettel bámultam fel, a kandalló pedig egyenesen elbűvölt,
mert akkor fogalmam sem volt még róla, mennyivel többet ér az ilyen
romantikus szobadísznél egy közönséges, banális, de buzgó
vaskályha. <span class="pagenum"><a name="Page_4" id=
"Page_4">-4-</a></span> És Bodouin úr ehhez még egyre ilyeneket
mondott:</p>
<p>– Marie felhozza a holmit… Marie rendben tartja a szobát… Marie
gondoskodik a reggeliről…</p>
<p>Marie… Elkábított a neve. Tizennyolcéves voltam, négy hete
álmodtam már szomjas álmokat a párisi nőről, – nem, a
parisienne-ről… És ezt Marienak hívják. Milyen más ez, mint az
otromba és formátlan Mari. Csak egy <i>e</i> betü. De mennyi
grácia, mennyi kedvesség, mennyi szellem és báj…</p>
<p>Azután egy keserves kiábrándulás jött. Az ajtón kopogtattak,
bejött egy alacsony, zömök, csontos arcu, barnabőrü, hosszukaru és
nagy, erős kezü nő. Hozta a kofferemet. Lehetett harmincötéves.
Mosolygott, biccentett a fejével és barátságosan bejelentette:</p>
<p>– Én vagyok a Marie…</p>
<p>Egy ütést éreztem a szívemen. Marie azonban mosolygott,
barátságos volt, segített elrakodni, praktikus tanácsokkal látott
el, nyugodtan és jóindulatúan magyarázta, hogy a Café Blanche-beli
lányoktól nem szabad magamat becsapatnom, keressek csak valami
becsületes, tisztességes fiatal leányt. Belenyugodtam abba, hogy
Marie nem képviseli a francia asszonygráciát és hogy nem minden
párisi nő az a mámorító parisienne, amelyről rossz regényeken
táplált fantáziám álmodozott.</p>
<p>Ezen a téren azután még egy csalódást tartogatott számomra a
Bodouin-hotel.</p>
<p>Érdeklődni kezdtem madame Bodouin iránt, aki egész nap a büróban
ült és akinek legalább is köszönnöm kellett, ha a kulcsomért
bementem. Harmincéves <span class="pagenum"><a name="Page_5" id=
"Page_5">-5-</a></span> asszony volt, virágzó, teli, érett asszony,
finom, okos fejjel és – úgy gondoltam – szomoru szemekkel.
Boldogtalan lehet – véltem – Bodouin úr mellett. Egy szellemes,
szép asszony és ez a közönséges, kövér bourgeois, hogy ne mondjam:
bugris!…</p>
<p>Beszélgetéseket kezdtem vele, finom, művelt, fordulatos és
szellemes voltam, igyekeztem a francia kulturához és a francia
esprit-hez méltóvá lenni. Igy azután furcsa dolgok derültek ki.
Madame Bodouinnek például fogalma sem volt róla, hogy mi a milói
Vénusz, az egész Louvre-ról csak mint áruházról tudott, – ez volt a
francia kultura. Ha a hódolatomat egy Musset-vers segítségével
tolmácsoltam, zavartan mosolygott, – ez volt a francia esprit.
Egyébként pedig imádta Bodouin urat.</p>
<p>Lemondtam arról, hogy megvígasztaljam. Azonban megbarátkoztam
vele, megbarátkoztam Bodouin úrral is, megbarátkoztam Lucienne-nel,
a kis leányukkal is, egyszer-kétszer velük ebédeltem, megismertem
azt a francia életet, amelyről sem a regények, sem a párisi
ujságtudósítások nem beszélnek és megszerettem őket. Becsületes,
derék, munkás emberek voltak, a legjobb férj és a legjobb feleség;
semmi sem volt tőlük távolabb, mint az a francia erkölcstelenség,
amelyet Franciaországon kívül annyit emlegetnek a buták; még
szinházban sem voltak soha. Az egyetlen kis lányukat imádták és
fanatikusan dolgoztak érte, és nem is ismertek az életből mást,
mint a munkát, legfeljebb még a bő ebédet egy kis borral. Tizenkét
éve jöttek fel Párisba délről, a Dordogne mellől, a hotelt bérelték
eleinte, akkor sokat dolgoztak mind a ketten, öt évre <span class=
"pagenum"><a name="Page_6" id="Page_6">-6-</a></span> megvették a
házat és nyolc évvel ezelőtt szerencsére hozzájuk került Marie;
most már lehet egy kicsit pihenni is. Bodouin úr mellékesen
borügynökséggel is foglalkozik, itthon Marie ellát mindent.</p>
<p>Megszerettem őket. Megszerettem az egész házat, a szobát, a
rossz kandallót, a rosszul záródó ablakot, Mariet, aki reggel
pontosan jött a csokoládéval és a pamutkabátos embert, akit később
egyszer – a szekrényt eltolni – Marie behozott és szeretetreméltóan
bemutatott:</p>
<p>– Joseph, a férjem.</p>
<p>Marie és Joseph látták el az egész nagy házat; az első és a
második emelet szobáit Marie takarította hihetetlen gyorsasággal és
mindig ragyogó jókedvben, a felső két emelet Josephnek jutott.
Derék, munkás egy emberpár volt ez is, jóindulatu, békés, meghatóan
szorgalmas. Egyszer beteg voltam és Marie úgy ápolt, mint egy anya.
Máskor elmondta nekem, hogy ő normandiai. Ha elegendő pénze gyült
össze, hazamegy, földet vásárol, gazdálkodik…</p>
<p>Nagyon szerettem őket. Mikor hat hónap mulva jönnöm kellett,
meghatva búcsúztam tőlük. A kis Lucienne-t megcsókoltam, madame
Bodouin-nel kezet szorítottam, Bodouin úr meg belém kényszerített
egy pohárral a legjobb borából, aztán megölelt, kinn a kocsi
mellett ott állott Marie és Joseph, kérges tenyérrel
megszorongatták a kezemet, Marie meg volt hatva, én is meg voltam
hatva…</p>
<p>Ha azután rájuk gondoltam, elérzékenyültem. Eltelt négy év és
ahányszor eszembe jutottak, megmelegedett a szívem. A legderekabb,
a legbecsületesebb <span class="pagenum"><a name="Page_7" id=
"Page_7">-7-</a></span> emberek; a világon a legkedvesebb helyek
egyike a Bodouin-hotel… Négy év mulva, május végén Londonból jöttem
hazafelé. Párisnak vettem az utamat, az érkezésemet előre
bejelentettem Bodouin úrnak és egy szép napos párisi reggelen
megint ott voltam a Rue Victor Massé-ban. Bodouin úr kövér volt,
mosolygott és megölelt. Madame Bodouin szintén meghízott egy
kicsit, de szép volt, friss és megelégedett és mind a két kezével
megrázta a kezemet. Lucienne, aki után rögtön kérdezősködtem, három
év óta zárdában volt, ott marad még két-három évig, azután hazajön
és férjhez megy, különben szépen nő, fejlődik, tanul, jól van. És
Marie? Marie is itt van még, dolgozik, egészséges, jól érzi
magát.</p>
<p>Bodouin úr felkisért a régi szobámba; amikor kiment, hallottam,
hogy beszól egy szomszéd szobába Marienak, aki ott takarított, hogy
megjöttem, jőjjön be hozzám. Egy kis robaj, portörlőkefe vágódik a
földhöz, egy szemétlapát csörömpöl, a szomszéd ajtó becsapódik, az
ajtómon gyors kopogtatás, még gyorsabb benyitás, itt van Marie.
Zömök, erős, kövér, meghatott. Szorongatja a kezemet. És hogy hogy
vagyok? És mit csináltam azóta? És sokfelé jártam-e? És jól
mennek-e a dolgaim? És nem voltam-e beteg? Milyen borzasztó volt,
mikor olyan nagy lázam volt és ő rakta a nyakamra a borogatásokat.
És gondoltam-e néha rájuk? Ők annyiszor emlegettek.</p>
<p>Ez a kedves, derék, jó Marie… Milyen megható, milyen melegszívü,
milyen hűséges egy teremtés. Válaszoltam a sok kérdésre, azután én
kérdeztem meg igaz érdeklődéssel: <span class="pagenum"><a name=
"Page_8" id="Page_8">-8-</a></span></p>
<p>– Et vous? Ça va bien?</p>
<p>Köszöni, ó igen, nagyon jól van. És a férje:</p>
<p>– Et votre mari?</p>
<p>Ó, az is nagyon jól van. Kitünően vannak, dolgoznak, jól birják
a munkát, jól élnek. És csak ez a kis kézitáskám van? Van még egy
másik és az lent maradt? Majd a férje felhozza, most úgyis lent
van; ő pedig búcsúzik, dolgozni kell.</p>
<p>Kiment. Hallottam, amint lekiált a lépcsőházban a földszintre és
amint azután zakatolni kezd a szomszéd szobában a kefe és a
porolópálca, azután kopogtatás hallatszott az ajtómon. Ah, ez a
derék Joseph.</p>
<p>Odamegyek az ajtóhoz, az ajtón benyomul a kézitáskám, kinyujtom
a kezemet egy barátságos kézszorításra, azután visszakapom. Hiszen
ez az ember nem Joseph! Lehetetlen a tévedés. Joseph kicsi volt,
széles vállu, fekete, ez pedig magas és szőke. Ez talán egy új
szolga.</p>
<p>– Csak tegye le a kézitáskát! – mondom neki. Azután
megkérdezem:</p>
<p>– Hát nem birták már ketten a munkát, ugy-e?</p>
<p>A szőke ember csodálkozva néz rám. Dehogy nem birták. Nagyon jól
birják.</p>
<p>– Hát a Marie férje?</p>
<p>– Én vagyok a Marie férje.</p>
<p>A szőke ember kimegy, én pedig meghökkenve bámulok utána.
Szegény Marie, azóta nyilván özvegy lett. No, de most már megint
boldog asszony.</p>
<p>Délben beszélgetek Bodouin úrral. Megemlítem neki:</p>
<p>– Marie azóta özvegy lett. <span class="pagenum"><a name=
"Page_9" id="Page_9">-9-</a></span></p>
<p>– Dehogy! – mondja ő.</p>
<p>– Joseph meghalt, – mondom én.</p>
<p>– Dehogy! – mondja ő méltatlankodva.</p>
<p>– Vagy úgy, hát elváltak? – jövök én rá nagy örömmel a dolog
nyitjára.</p>
<p>– Dehogy… azaz igen… azaz nem…</p>
<p>Bodouin úr összenéz madame Bodouinnel, felemeli a mutatóujját,
egy magyarázó görbe mozdulatot kanyarít a levegőbe, beszélni kezd,
magyaráz és lassankint megértem a dolgot. Nekik a hotelben
szükségük van egy nőcselédre és egy férfira, egy szolgára. A nő:
Marie. Több mint tíz éve Marie. A férfi: az változik. Nekik Marie a
fontos. Marie dolgozik, Marie becsületes, Marie mindent rendben
tart, Marie-ra mindent rá lehet bízni, Marie úgy vigyáz a gazdái
érdekeire, mint egy oroszlán. Marie a fontos. A férfi, az mellékes.
A férfi jön és elmegy. Marie megmarad. A férfi szobája ott van a
Marie szobája mellett, itt mindjárt a lépcsőtől jobbra a
földszinten. A férfi jön és férje lesz Marie-nak. Azután elmegy,
Marie itt marad, jön az új ember; ha Marie-nak tetszik, itt marad,
és az lesz a férje.</p>
<p>Megértettem. Bodouin úr meg volt elégedve a magyarázatával,
felemelte a két kezét, fölfelé fordította a két tenyerét, a
felesége felé fordult, mintha tanúnak akarta volna felhívni, azután
hozzám fordult és természetes hangon és – mintha ellenzéstől
tartott volna – kicsit méltatlankodva mondta:</p>
<p>– Hát csak kell, hogy egy embere legyen!</p>
<p>De én siettem hozzájárulni.</p>
<p>– Természetesen! – mondtam buzgón. <span class=
"pagenum"><a name="Page_10" id="Page_10">-10-</a></span></p>
<p>És madame Bodouin komolyan, egy szép fejbólintással hagyta jóvá
ezt az itéletet.</p>
<p>Egy hét mulva eljöttem tőlük. Megint melegen búcsúztattak el,
Bodouin úr megölelt, madame Bodouin megszorította a kezemet, Marie
meghatva állott a kocsim mellett, ezúttal nem Joseph-fel, hanem
Ernest-tel az oldalán, de Ernest – amint egy hét alatt
megismerhettem – szintén derék, becsületes ember volt és én őszinte
vonzalommal szorítottam meg hatalmas tenyerét.</p>
<p>Eltelt két év. A Bodouin-hotelről csak egyszer hallottam hirt
egy barátom révén, akit én küldtem oda lakni. Minden rendben van, –
ez volt a hír – mindenki jól érzi magát. Két év mulva azonban
megint úgy fordultak a dolgaim, hogy kimehettem Párisba. Két
hónapot akartam kint eltölteni. Bejelentettem az érkezésemet
Bodouin úrnak.</p>
<p>A régi szeretettel fogadtak, a régi derék, jó emberek voltak. És
otthon volt a kis Lucienne is. A kis Lucienne-ből szép szőke leány
lett, még emlékezett rám egy kicsit, egyébként pedig sokat tanult a
zárdában, már tizenhatéves, egy-két év mulva férjhez megy.
Megkaptam a régi szobámat és bejött hozzám Marie is. Olyan volt,
mint két évvel ezelőtt és hat évvel ezelőtt. Nem öregszenek az
ilyen nők. Ez lehet harmincötéves, de esetleg csak harminc és
esetleg negyvenöt. A jósága is a régi volt, a kedves, meleg, barna
szeme is a régi. A kezeszorítása is a régi, a barátságos, meleg
kérdezősködése is. Én óvatosan kérdezősködtem tőle. A férjéről
óvakodtam beszélni.</p>
<p>Hanem Bodouin urat megkérdeztem másnap. <span class=
"pagenum"><a name="Page_11" id="Page_11">-11-</a></span></p>
<p>– Jaj, kérem, – mondta Bodouin úr, – ezzel most furcsán voltunk.
Volt itt egy ember, egy pyrenée-beli, a pyrenée-beliek mind nagy
tolvajok, hát ez is lopott. Olyan ügyesen lopott, hogy egy darabig
Marie se vette észre. Amikor észrevette, akkor az ember, a
pyrenée-beli, osztozkodni akart vele. Marie erre nekiugrott, hogy
kikaparja a szemét. Az ember ordított, kést hozott, rendőrök
jöttek, borzasztó dolog volt.</p>
<p>– És… és az az ember… Marienak?…</p>
<p>– Hogy a férje volt-e? Igen, a férje volt. De mikor a csarnokból
jött, mert ő vásárolt be, eladott a holmiból az uton. Más
csalásokat is csinált. A férje volt. De mikor lopott!…</p>
<p>Elgondolkoztam. Hallgattam. Nem dicsértem meg Marie-t, pedig
Bodouin úr várta. Hanem megkérdeztem:</p>
<p>– És hát… van már… új ember?</p>
<p>– Van. Három napja. Vidékről jött. A feleségem testvérénél
szolgált a majorban. Ez becsületes ember. Járatlan még a munkában,
Marie tanítja be.</p>
<p>Belenyugodtam a Marie családi ügyeinek ilyen szép, megnyugtató
elintézésébe. Találkoztam az új emberrel is: magas, szikár, barna
ember volt, harminc-harmincötéves paraszt, lassu járásu, izmos.
Marie már felvétette vele a kötött barna kabátot. Egypár esztendőre
– gondoltam – a Marie házi boldogsága rendben van.</p>
<p>Eltelt négy nap és egyszerre csak azt vettem észre, hogy
Marie-nak rossz kedve van. Délután találkoztam vele a folyosón,
köszöntem neki, alig fogadta a köszönést. Másnap reggel vártam a
csokoládémat, amelyet <span class="pagenum"><a name="Page_12" id=
"Page_12">-12-</a></span> Marie pontosan nyolc órakor szokott
szállítani; a csokoládé nem jött. Csengettem, csengettem kétszer,
csengettem háromszor; ekkor bejött Marie durcás arccal és villogó
szemmel, a tálcát a csokoládés csészével odacsapta az asztalhoz,
hogy csak úgy csörgött, azután rám se nézett, megfordult,
kisuhogott és bevágta maga mögött az ajtót.</p>
<p>Mi baja van ennek? Megreggeliztem és lementem a büróba. Amikor
beléptem, Bodouin úr éppen kifelé tartott, az arca piros volt, a
haja összezilálódott, az egész nyugodt, mosolygós ember ki volt
kelve magából. Meg akartam állítani, de egész udvariatlanul
félretolt, kinyomakodott az ajtón és rohant fel a lépcsőn.
Bementem. Ekkor madame Bodouin pattant fel a székéről és – mint
akinek nagy izgalomban éppen most jutott eszébe valami megváltó
ötlet – kipirulva és szokása ellenére kiabálva rohant a férje
után.</p>
<p>El akartam menni. A szük kapualjban találkoztam Lucienne-nel,
aki az utcáról jött fel. Ő is ki volt pirulva, izgatott volt.
Megállítottam.</p>
<p>– Mi történik itt, Lucienne? Mi baj van itt?</p>
<p>Lucienne rám nézett és komolyan és fontosan mondta:</p>
<p>– Victor. Victorral van a baj.</p>
<p>– Victor? Ki a Victor?</p>
<p>– Az új ember. Akit a mama testvére küldött.</p>
<p>– Victornak híjják? Mi van vele? Beteg? Mi baj van vele?</p>
<p>Lucienne felágaskodott és a fülembe sugta:</p>
<p>– Nem akar.</p>
<p>– Mit nem akar? – kérdeztem bámulva. <span class=
"pagenum"><a name="Page_13" id="Page_13">-13-</a></span></p>
<p>A kis lány egészen hozzám hajolt és komolyan és halkan és
megdöbbent-panaszosan suttogta:</p>
<p>– Nem akar a Marie férje lenni.</p>
<p>Elhülve néztem rá, a kis lány komolyan bólintgatott a fejével.
Nem kérdezősködtem tőle többet; de nem mentem el, visszafordultam.
Mi lesz itt?</p>
<p>Egy negyedóra mulva berohant a büróba Bodouin úr. Izgatottan
szaladozott fel és le; egy újabb negyedóra mulva azonban már
lehetett vele beszélni. Ekkor bejött madame Bodouin is. Ketten
panaszkodtak.</p>
<p>– A Victor itt van már egy hete, – mondta Bodouin úr. – Azt
hittük, már minden rendben van. Hát nem. Hát nem. Hát nincs
rendben.</p>
<p>– A Marie azt hitte, – mondta madame Bodouin, – hogy ez csak
afféle tartózkodás. Afféle félénkség. Hát nem az volt. A Victor nem
akar.</p>
<p>– Marie tegnap megmondta neki, – mondta Bodouin úr, – hogy az
ajtaja nyitva van.</p>
<p>– És a Victor erre azt felelte, hogy tőle nyitva maradhat jövő
husvétig! – mondta méltatlankodva madame Bodouin.</p>
<p>– A Marie felszólította, akar vagy nem akar.</p>
<p>– A Victor azt mondta, nem.</p>
<p>– A Marie azt kérdezte, minek jött akkor ide.</p>
<p>– A Victor azt felelte, hogy ez nincs benne a szerződésben.</p>
<p>– A Marie kicsúfolta.</p>
<p>– A Victor is csúfolta.</p>
<p>– A Marie berohant és azt mondta, hogy ő elmegy.</p>
<p>– Sirt és pakkolni kezdett. <span class="pagenum"><a name=
"Page_14" id="Page_14">-14-</a></span></p>
<p>– Kitelik tőle, hogy elmegy. Dult, fult.</p>
<p>– Toporzékolt. Ebben nem ismer tréfát.</p>
<p>Kétségbe voltak esve.</p>
<p>– Elmegy, – mondta Bodouin úr, – mi lesz akkor velünk?</p>
<p>– Elszoktunk már attól, hogy mindenre ügyeljünk, – mondta
panaszosan madame Bodouin.</p>
<p>Azt hittem, szolgálhatok egy mentő ideával:</p>
<p>– Hát küldjék el Victort! – mondtam nekik.</p>
<p>Bodouin úr intett a kezével.</p>
<p>– Először is éves szerződése van…</p>
<p>– És Marie most már kapricirozza magát! – tette hozzá madame
Bodouin.</p>
<p>Megértettem. Marie a jogainak az alapján áll. A gazda szerezze
meg neki azt, ami neki jár. Ha nem, akkor pakol.</p>
<p>Bodouinék összeültek tanácskozni. Mint a család barátját, engem
is belevontak a tanácskozásba. Délután Bodouin úr hivatta tehát
Victort. Victor bejött, nehéz parasztjárással, tisztességesen,
illemtudóan, de nyugodt, elszánt dacossággal. Bodouin úr beszélt
vele. Hogy ez milyen jó hely lesz neki. Nem nehéz a munka. Sok a
borravaló. Egypár év mulva hazamehet, földet vehet. Victor
bólogatott a nagy, csontos fejével és amikor Bodouin úr
elhallgatott, nyugodtan mondta:</p>
<p>– Igen. Én maradok is. Szívesen maradok.</p>
<p>Bodouin úr felkiáltott:</p>
<p>– De akkor kell… akkor kell, hogy… akkor Marie…</p>
<p>Victor megcsóválta a fejét; lassan elcsavarta a fejét jobbra,
azután elcsavarta balra. <span class="pagenum"><a name="Page_15"
id="Page_15">-15-</a></span></p>
<p>– Nem, – mondta csendesen, – nem, az nincs benne a
szerződésben.</p>
<p>Bodouin úr kétségbeesve kapkodott a fejéhez és dicsérni kezdte
Marie-t. Milyen derék. Milyen szorgalmas. Milyen jó. Mennyi pénzt
gyüjtött már össze.</p>
<p>Victor csendesen csavarta a fejét jobbra, azután átcsavarta
balra.</p>
<p>– Nincs benne a szerződésben.</p>
<p>Bodouin úr verejtékező homlokkal beszélt neki tovább. Hogy mit
akar tulajdonképpen? Ha már itt összekerültek? Ha már itt egymás
mellett, mondhatni: egymással laknak. Akkor az annak a rendje…
Férfi és nő… Ugy kell annak lennie… Bűn volna másképpen.</p>
<p>Madame Bodouin kipirulva helyeselte a férje fejtegetéseit;
Victor szó nélkül csavarta meg a fejét. Bodouin úr kimerülten
ejtette le a kezét, madame Bodouin elkeseredve szorította össze az
ajkát. Hallgattak. Victor is hallgatott. Azután szedelőzködött,
menni készült, félig megfordult és már így, félig elfordulva
mondta:</p>
<p>– Nincs benne a szerződésben.</p>
<p>Megindult. Ekkor Bodouin úr felugrott, hozzápattant, megfogta a
barna pamutkabátot, megráncigálta, visszafordította az egész embert
és kipirulva és izgatottan mondta neki:</p>
<p>– Nincs benne. Hát csináljunk új szerződést.</p>
<p>Victor megállott és komolyan és várakozóan nézett rá.</p>
<p>– Fizetünk minden hónapban… – mondta izgatottan Bodouin úr, –
fizetünk még… mondjuk… <span class="pagenum"><a name="Page_16" id=
"Page_16">-16-</a></span></p>
<p>– Öt frankot, – szólt közbe madame Bodouin.</p>
<p>Victor ránézett, azután ránézett Bodouin úrra, azután csendesen
megcsavarta a fejét.</p>
<p>– Öt frankot! – mondta izgatottan Bodouin úr. – Az egy évben
hatvan frank!</p>
<p>A Victor csontos feje csendesen ingott jobbról balra.</p>
<p>– Hát mit akar? – fakadt ki kétségbeesetten Bodouin úr. – Hát
mit akar?</p>
<p>– Hát mennyiért? – kérdezte madame Bodouin.</p>
<p>– Tíz frankért, – válaszolta Victor megfontoltan.</p>
<p>Némi alkudozás keletkezett, Bodouin úr sokalta a tíz frankot, –
százhúsz frank egy évben! – végül azonban megegyeztek.</p>
<p>Victor még egyszer ismételte a megállapodást:</p>
<p>– Minden hónapban kapok külön tíz frankot.</p>
<p>Bodouin úr bólintott, madame Bodouin pedig hozzátette:</p>
<p>– Mindaddig, amíg…</p>
<p>Victor komolyan bólintott. Bodouin úr ekkor kezelt Victorral,
bort töltött neki egy pohárba, kocintottak, ittak, Victor
tisztességtudóan köszönt és széles, nagy parasztlépésekkel
eltávozott. Bodouinék ragyogó arccal néztek össze, nevettek
örömükben és madame Bodouin jókedvűen mondta:</p>
<p>– Siess Marie-hoz, mondd meg neki.</p>
<p>– Megyek már. Jó, hogy közbeszóltál. Én tíz frankon akartam
kezdeni.</p>
<p>– Akkor nem ment volna tizenötön alul. <span class=
"pagenum"><a name="Page_17" id="Page_17">-17-</a></span></p>
<p>Bodouin úr jókedvűen csettintett a kezével és elment Marie-t
értesíteni.</p>
<p>Este – tíz órakor – amikor hazajöttem, még világosság volt a
büróban. A vacsorázó-asztalnál ott ült Bodouin úr, madame Bodouin
és a kis Lucienne. Szép egyetértésben, jókedvűen, egy boldog és
megelégedett családnak a nyugalmával. Az asztalon bor volt. Mikor a
kulcsomat levettem a szögről, behívtak. Igyam velük egy pohár
bort.</p>
<p>– Tizenkettőig, – mondta Bodouin úr, – mi nyitjuk ma a
kaput.</p>
<p>– Victort szabadságoltuk, – mondta madame Bodouin, – most feküdt
le.</p>
<p>Kissé megzavart a Lucienne jelenléte. Dadogtam:</p>
<p>– És… és… minden… rendben… van?</p>
<p>Bodouin úr felpattant, kiment az ajtón, elkanyarodott a lépcső
felé és egy perc mulva csillogó szemmel, jókedvűen jött vissza.</p>
<p>– Ott voltam! – mondta lelkesen. – Minden rendben van már.</p>
<p>Madame Bodouin mosolygott, örült, Lucienne is örült, én is
örültem, kocintottunk, ittunk.</p>
<p>– Éljen az új pár! – kiáltotta Bodouin úr.</p>
<p>– Éljen! – kiáltotta madame Bodouin.</p>
<p>– Éljen! – kiáltotta Lucienne.</p>
<p>– Éljen! – kiáltottam én.</p>
<p>A kis lányt azután elküldtük aludni és mi többiek éjfélig
vigadtunk. Éjfélkor jött Victor, elfoglalta a helyét a büróban a
diványon és mindjárt meg is rántotta a zsinórt, hogy kaput nyisson
valakinek. Mi ekkor hazavonultunk. <span class="pagenum"><a name=
"Page_18" id="Page_18">-18-</a></span></p>
<p>Másnap reggel pontosan hozta Marie a csokoládét. Csillogott a
szeme, jó kedve volt, nemsokára hallottam, hogyan zakatol a
szomszéd szobában. Dolgozott, mint egy gőzgép. Lementem. Bodouin
úrnak is jó kedve volt. Madame Bodouinnek is jó kedve volt.
Lucienne-nek is jó kedve volt. Az egész háznak jó kedve volt.</p>
<hr class="chap" />
<div class="chapter"></div>
<p><span class="pagenum"><a name="Page_19" id=
"Page_19">-19-</a></span></p>
<h2>Kis lányok.</h2>
<p>A vacsorához egy ismeretlen nő jött a két gyerekkel. Olga, a
kuzinom, bemutatott neki. Mademoiselle Roche volt, az új francia
kisasszony. Vacsora után a kisasszony visszavonult a két gyerekkel;
a kuzinom akkor elmondta, hogy a francia kisasszony természetesen
svájci, Lausanne-ból való, félig bonne, félig nevelőnő, franciául
elég jól beszél, huszonkilencéves, és a gyerekek, úgy látszik, meg
fogják szeretni. Roche kisasszony azután hosszabb ideig nem
érdekelt engem. Egyszer csak három hónap mulva, mikor megint ebédre
voltam híva hozzájuk, egy fél perccel a kisasszony bejövetele
előtt, a kuzinom gyorsan odasúgta nekem, hogy figyeljem meg, hogyan
néz Roche kisasszony ebéd alatt Gézára. Géza az ő bátyja volt,
harmincegyéves, hatalmas, szép legény.</p>
<p>Vacsora alatt tehát figyeltem. Óvatosan és diszkréten, de
figyeltem. Roche kisasszony az előételnél egészen nyugodtan
viselkedett. A pecsenyénél forgólódni <span class=
"pagenum"><a name="Page_20" id="Page_20">-20-</a></span> kezdett, a
tálról felemelte a tekintetét, azután gyorsan ismét lesütötte; a
kompótnál féloldalra hajtotta a fejét és odafordult Gézához; a
tésztától a fekete kávéig azután egyebet sem tett, mint hogy epedő,
sóvárgó, vágyódó, sürgető, könyörgő, olvadékony és tüzes
pillantásokat vetett Gézára. Nyilván azt hitte, hogy senki sem
veszi észre ezeket az epedő szerelmi vallomásokat; nyilván azt
hitte, hogy a kis manővere, amellyel egészen a kompótig a közömböst
játszotta, elterelte a többiek figyelmét arról, ami a kompót után
jött. Forgatta tehát a szemeit; a nyakát csavargatta, mint egy bugó
galamb; a száját ábrándosan lefelé húzta, a szemöldökét felemelte,
a felső teste megnyult és megcsavarodott, az egész arca úszott az
olvatag szerelemben. Nevetséges volt és szomoru: egy siralmas,
szerelmes, ábrándos tehén.</p>
<p>Vacsora után kitört a nevetés, amelyet eddig mindenki
visszatartott. Valaki gratulált Gézának a sikeréhez. Géza
bosszankodva hárította el a gratulációt és mérgesen mondta a
testvérének:</p>
<p>– Igazán utálatos már ez az egész dolog. Megkímélhetnél tőle.
Miért nem küldöd el ezt az ostoba nőszemélyt?</p>
<p>– Hallod, kérlek, – válaszolta Olga, – csak nem küldhettek el
valakit azért, mert szerelemre gyulladt. Ha egyébként meg vagyok
vele elégedve.</p>
<p>Géza dühösen riposztozott:</p>
<p>– Ha pedig azt hiszed, hogy ez a vonagló szerelem nagyon
épületes látvány a lányaidnak, hát tévedsz.</p>
<p>Olga legyintett egyet: <span class="pagenum"><a name="Page_21"
id="Page_21">-21-</a></span></p>
<p>– A gyerekek, – mondta nyugodtan, – észre sem veszik az
egészet.</p>
<p>Többet azután nem beszéltünk a dologról.</p>
<p>Két hét mulva egy délután felmentem Olgáékhoz. Senki sem volt
otthon, csak a két gyerek, a két kis lány: Lili és Marianne. Cukrot
hoztam nekik, ujjongtak, beültem a szobájukba és beszélgettünk.</p>
<p>– Hát a kisasszony mit csinál? – kérdeztem a beszélgetés
során.</p>
<p>A Lili okos, merész, mozgékony fejecskéje egyszerre odafordult
Marianne-hoz, a két lány egy másodpercig összenéz, Lili mosolyogni
kezd és hirtelen elfordítja a fejét, Marianne a szája elé kapja a
kezét, a két lány egy darabig el tudja nyomni a nevetést, azután
mindkettőjük száján csengő, hangos, kislánykacagás bugyborékol ki,
Marianne nyitva tartja a száját és úgy kacag, Lili lefekszik a
diványra nevetni.</p>
<p>– Mit nevettek?</p>
<p>Nem akarják megmondani. Cukrot igérek nekik. Haboznak. Lilinek
van egy feltétele:</p>
<p>– Add becsületszavadat, hogy senkinek sem mondod el.</p>
<p>Becsületszavamat adom. Lili odahúzódik hozzám és folytonosan
kacagva és a Marianne kacagásától kísérve elmondja:</p>
<p>– A kisasszony szerelmes Géza bácsiba… A mama albumából ellopta
a képét és ha lefekszik, magával viszi az ágyba… Mi úgy teszünk,
mintha aludnánk… De nem alszunk… Akkor ő sóhajtozik: oh amour,
amour, oh mon amour!… Mi a paplan alá bújunk, úgy nevetünk… Ha Géza
bácsi itt van, <span class="pagenum"><a name="Page_22" id=
"Page_22">-22-</a></span> kilopózik az előszobába és szorongatja a
kabátját… Egy zsebkendőt is lopott már tőle… Néha a szívére
szorítja a kezét és kiszalad… Mi utána lopózunk… Hallgatózunk az
ajtó előtt… Ő meg sóhajtozik és nyög bent: Géza, Géza, mon
amour!</p>
<p>A Lili csengő gyerekhangja egy hisztérikus nyögést utánzott.
Elhülve bámultam rájuk. A két lány hempergett a nevetéstől.
Nemsokára azután elbúcsúztam tőlük. Lelkemre kötötték a cukrot és a
titoktartást. Megigértem mind a kettőt. Kissé meg voltam zavarodva.
Ezek a kis lányok! Lili tizenegyéves, Marianne tíz lesz.</p>
<p>Két hét mulva azt mondtam Olgának:</p>
<p>– Nincs-e mégis Gézának igaza? Roche kisasszony talán mégsem a
gyerekeknek való társaság.</p>
<p>Olga nyugodtan és felsőbbségesen válaszolt:</p>
<p>– Gézának most már nincs oka panaszra. A kisasszony nem imádja
többé. De ha még mindig üldözné is a szerelmével, az én két
lányomnak az se ártana. Ezek olyan ártatlan, naiv és tiszta
teremtések még, hogy az ilyesmit meg sem látják. Nincs szemük,
nincsenek fogalmaik az ilyen dolgok számára.</p>
<p>Válaszolni akartam, de Olga felemelte a kezét és kissé
sértődötten mondta:</p>
<p>– Ezek olyan lányok lesznek és olyan asszonyok lesznek, mint
én.</p>
<p>Nem akartam bosszantani és nem szóltam többet. Később vendégek
is jöttek és azokkal beszélgettünk. Beszélgetés közben egyszerre
csak ránéztem Olgára. Amint felemelte a szemöldökét és a két ajka
mosolyogva nyilt szét, nagyon hasonlított a lányára, Lilire.
<span class="pagenum"><a name="Page_23" id=
"Page_23">-23-</a></span> És nagyon hasonlított a maga gyerekkori
képére. Ilyen volt húsz évvel ezelőtt, amikor egész nap velem
játszott. Egy csomó emlékezés rebbent fel a fejemben, egy csomó
nyüzsgő emlékezés: játékok, bujkálások, suttogások, egy okos,
merész, mozgékony fejecske, a tízéves Olga. Ez az asszony – mondtam
ebben a percben magamban – a világ legtisztább asszonya. De
elfelejtette, milyen volt lánykorában, kislánykorában. Ezt minden
asszony elfelejti.</p>
<p>Nem volt okom rá, hogy a dologról beszéljek. Nem is beszéltünk
róla. A Roche kisasszony szerelmi ügyei három hónapig nem
foglalkoztatták azután a családot. Három hónap mulva azonban egy
napon izgatott beszélgetésben találtam Olgát a férjével.</p>
<p>– Mi a baj? – kérdeztem.</p>
<p>– A kisasszony…</p>
<p>– Mi baj van a kisasszonnyal?</p>
<p>– Ez a szerencsétlen teremtés megbarátkozott egy fiatalemberrel
itt a házban. Azt hiszem, valami szabó. Gézát hiába ostromolta, hát
meghallgatta ennek az ostromát. Felszökdösött hozzá a harmadik
emeletre. Most gyereke lesz. Már nem tagadhatta le. Már negyedik
hónapja… El akartam küldeni. Térdre borult előttem. Hogy ne dobjam
ki. Ő így nem talál helyet. Pénze sincs, mind odaadta a
szabólegénynek. Ha kidobom, egyenesen a Dunának megy. Hadd maradjon
itt még két-három hónapig, amíg valami pénzt gyüjt.</p>
<p>Ekkor jött Géza. Neki is elmondták a dolgot.</p>
<p>– Szegény állat! – mondta Géza. – Hát engedjétek <span class=
"pagenum"><a name="Page_24" id="Page_24">-24-</a></span> meg neki,
hadd maradjon itt még három hónapig.</p>
<p>– De a gyerekek! – mondta Olga.</p>
<p>– A gyerekek!… Hisz azok észre sem vesznek az egészből semmit.
Azok nem is látják ezt.</p>
<p>– Ez igaz, – mondta Olga.</p>
<p>Megint szerettem volna szólni valamit, ekkorra azonban olyan
általános lett a szánakozás és magam is olyan szomorúnak éreztem a
kisasszony sorsát, hogy hallgattam.</p>
<p>A kisasszony megmaradt. Két hónap mulva elmentek nyaralni. Egy
hónap mulva én is lementem hozzájuk pár hétre a Balaton mellé.
Ekkor viszontláttam a kisasszonyt. Petyhüdt, szőke feje még
elmállottabb, elnyűttebb, szivacsosabb volt, mint azelőtt. A járása
is ingadozóvá lett. Szegény kisasszony nehezen viselte az
anyaságot.</p>
<p>A többiek mind jól érezték magukat, a nagy, szép nyaralóban
kényelmes és vidám élet volt, a két lány futkározott és hancurozott
a kertben és harsogó örömmel fürdött a Balatonban. A kisasszony nem
ment velük. Leült egy székbe a verandán vagy a parton és onnan
nézte őket.</p>
<p>Egy napon a verandán ültem és olvastam. A veranda előtt egy
karosszékben ült a kisasszony és nézte a két lányt, akik gyümölcsöt
szedtek a kertben. Lent egyszerre megindult Lili. Elkezdett fölfelé
szaladni. A karcsu lábai acélosan röpítették fölfelé, egyre
gyorsabban száguldott; a kisasszony aggodalmasan kiáltotta neki:
„plus lentement, plus lentement!“, Lili azonban röpült egyenesen a
kisasszonyhoz, mikor odaért <span class="pagenum"><a name="Page_25"
id="Page_25">-25-</a></span> hozzá, akkor kitárta a karjait és
felugrott az ölébe. Az erős, fiatal test suhanva és csattanva
zökkent le a kisasszony ölébe, a kisasszony szegény teste roppant
egyet, a kisasszony felnyögött, összegörnyedt és könnyek jöttek a
szemébe. Letolta a kis lányt az öléből és behunyt szemekkel,
fájdalomtól eltorzult arccal és félig ájultan hajtotta hátra a
fejét.</p>
<p>Lili csillogó szemmel nézett rá, egy körtét húzott ki a köténye
zsebéből és letette az ölébe.</p>
<p>– Ezt hoztam, – mondta.</p>
<p>A kisasszony nem tudott válaszolni. Lili letette a körtét az
ölébe, megrázta a fejét, megfordult és elporzott. Egy félperc mulva
lent volt Marianne-nál, átkarolta és elvitte magával a kert végébe.
A kisasszony lasankint magához tért, sóhajtott egyet és szomorúan
nézett le a kertbe.</p>
<p>Másnap a két kis lány a verandán pepecselt valami
festékdobozzal. A kisasszony nézte őket. Lili odament hozzá, hogy
megmutasson neki egy szépen festett virágot. A kisasszony a kezébe
vette a füzetet. Lili ekkor hirtelen az ölébe ült és hátravetette
magát. A kisasszony az ajkába harapott és letolta a kis lányt.</p>
<p>– Nem szabad olyan vadnak lenni, Lili, – mondta. – Ne vesd úgy
magad mindig.</p>
<p>– Miért? – kérdezte a kis lány tágranyilt, ártatlan
szemekkel.</p>
<p>– Mert megüthetsz valakit.</p>
<p>– Mama nem bánja, ha az ölébe ülök.</p>
<p>A kisasszony visszaküldte Lilit festeni.</p>
<p>Másnap megjött Géza. Hozott egy érdekes hírt. Olga a hírt a két
kis lánnyal is közölte. <span class="pagenum"><a name="Page_26" id=
"Page_26">-26-</a></span></p>
<p>– Gyerekek, – mondta, – Ila néninek kis lányt hozott a
gólya.</p>
<p>A két kis pofácska kiragyogott.</p>
<p>– Igazán? – mondta Marianne. – Milyen hercig lesz!… És Ila néni
fekszik?</p>
<p>– És hol csípte meg Ila nénit a gólya? – kérdezte Lili
kiváncsian.</p>
<p>Az anyjuk elnézően mosolygott.</p>
<p>– A vállán, – mondta, – azért kell feküdnie…</p>
<p>Azután elment. A két lány is lefelé indult a kertbe. Háttal
voltak felém, de erősen figyeltem őket, láttam, amint Marianne
meglöki a könyökével Lilit és láttam az út egy fordulójánál, amint
a Lili naiv pofácskája elmosolyodva fordul Marianne felé.</p>
<p>Másnap azt mondtam az anyjuknak, hogy a kisasszonyt jó volna
talán mégis elküldeni. Adjon neki inkább valami pénzt.</p>
<p>– Ugyan hagyd szegényt, – mondta Olga. – Olyan kényelmet nem
vásárolhat szegény magának, mint amilyenben itt van része.</p>
<p>Mikor mondtam, hogy a kis lányok miatt kellene talán elküldeni,
akkor nagy elcsodálkozás jött:</p>
<p>– A kis lányok miatt? Hová gondolsz? Hiszen azoknak fogalmuk
sincs az ilyesmiről. Hallottad, mit kérdezett Lili Iláról? Hogy hol
csípte meg a gólya!… Ő még azt hiszi, azért kell feküdni.</p>
<p>Próbáltam meggyőzni, de nem lehetett. Szinte sértődötten
tiltakozott a hallatlan feltevéseim ellen. Talán romlottaknak
tartom a lányait?… Nem, de emlékezzék a saját gyermekkorára. Semmi
ilyenre nem emlékszik. <span class="pagenum"><a name="Page_27" id=
"Page_27">-27-</a></span></p>
<p>Ingerült volt. Az asszonyok mindig ingerültek, ha valaki meg
akarja nekik mutatni, hogy milyenek. Abbahagytam a dolgot.</p>
<p>A kisasszony tovább is ült a karosszékben és nézte a két
gyereket. Lili fel-felszáguldott, mint egy forgószél és az ölébe
hajította magát; csupa szeretetből és fiatalos szeleskedésből úgy
odavetette magát rá, hogy csakúgy nyekkent. A szegény kisasszony
állandó védelmi állásban volt, állandó harcot folytatott a Lili
gyöngédségei ellen; Lili azonban mindig talált egy ravasz módot
arra, hogy a nyakába repüljön.</p>
<p>Igy telt el két hét. Két hét mulva egy napon a kisasszony, aki
éjszakánkint nem tudott aludni, elszunnyadt a karosszékben.
Csendesen és fáradtan aludt. A kertből egyszerre suhogva közeledett
Lili. Végigrepült az egész hosszu kavicsos uton, lábujjhegyen
felszáguldott a lépcsőn, ott volt a kisasszony előtt. A kisasszony
ebben a percben felébredt. Meglátta a veszedelmet, rémülten
sikoltott egyet, védekező mozdulattal előre nyujtotta a karjait, de
ekkor már késő volt. A kis lány egy hosszú ugrással, suhanva
pattant fel az ölébe, lezökkent, megült, azután odasímult
hozzá:</p>
<p>– Feljöttem egy percre hozzád, – mondta kedveskedve.</p>
<p>A kisasszony azonban nem tudott válaszolni. A szeme felfordult,
a feje hátrahanyatlott, egy fájdalmasat nyögött, azután csendes,
elnyujtott, kínos jajgatásba fogott.</p>
<p>Felugrottam. Ekkor már Lili is a földön volt és rémülten bámult
a kisasszonyra. Odarohantam. A kisasszony <span class=
"pagenum"><a name="Page_28" id="Page_28">-28-</a></span> félig
ájultan feküdt a karosszékben, a teste vonaglott; ez a vonaglás –
gondoltam – félreismerhetetlen.</p>
<p>A kertben láttam Gézát. Lekiáltottam neki. A kisasszonyt
karosszékestől felvittük a szobájába. Én behívtam hozzá Olgát, Géza
elszaladt orvosért. Olga ágyba fektette a kisasszonyt; ekkor
kimentem; az ajtóban már találkoztam is az orvossal, akit Géza az
utcán talált és felkisért.</p>
<p>– Hogy történt ez? – kérdezte Géza.</p>
<p>Elmondtam neki.</p>
<p>– De csak nem hiszed, – mondta ő, – hogy Lili szándékosan
csinálta?</p>
<p>Fel voltam ingerülve, bosszantott az egész fájó és siralmas
eset, ránéztem, nem válaszoltam semmit.</p>
<p>– Gyere csak, – mondtam azután neki.</p>
<p>Lementünk a ház elé. Ott volt Lili. Feléje mentünk. Rémült
arccal várt ránk. Megfogtam a kezét.</p>
<p>– Lili, – mondtam, – gyere be a Géza bácsi szobájába.</p>
<p>A rémült kis arca egészen elfehéredett. A keze reszketett a
kezemben. Beértünk a szobába.</p>
<p>– Lili, – mondtam fenyegető hangon, – tudod, mit csináltál?</p>
<p>– Nem, – válaszolta remegő szájjal.</p>
<p>– A kisasszony talán meg is hal! – kiáltottam rá.</p>
<p>Sírni kezdett. Ráordítottam:</p>
<p>– Akkor te ölted meg!</p>
<p>– Nem! Nem! – tiltakozott zokogva.</p>
<p>Megfogtam a kezét, a szemébe néztem és szándékos <span class=
"pagenum"><a name="Page_29" id="Page_29">-29-</a></span>
kegyetlenséggel, hogy a kínzással vallomást csikarjak ki belőle,
belekiáltottam az arcába:</p>
<p>– Te ölted meg! Meg akartad ölni! Különben miért ugráltál volna
az ölébe?</p>
<p>A kis lány fölemelte a fejét, a sugárzó pofácskáját könnyek
szántották végig, az édes, ragyogó szeme ijedten bámult rám, azután
gyorsan, meggondolatlanul, panaszkodva és védekezve sírta el:</p>
<p>– Én nem akartam megölni… Én csak azt akartam tudni, fáj-e neki…
mert Marianne nem hitte… én tudni akartam, hogy fáj-e neki?… mert
Marianne nem hitte, hogy kis babája lesz…</p>
<hr class="chap" />
<div class="chapter"></div>
<p><span class="pagenum"><a name="Page_30" id=
"Page_30">-30-</a></span></p>
<h2>Hanna grófnő.</h2>
<p>Szeretem a pincéreket. A földi jólétünk egy nagy része tőlük
függ és ők olyan jók, kedvesek, tapintatosak tudnak hozzánk,
elkényeztetett kávéházi és vendéglői állatokhoz lenni. És én még
nem láttam pincért, aki rossz ember lett volna. Ők mindent
megértenek és mindent megbocsátanak. Az emberismeret elnézőkké
teszi őket a mások gyöngéi iránt. És istenem, mennyi emberismeretre
tesznek szert néhány esztendő alatt. Szeretem a pincéreket.</p>
<p>Igy történt, hogy egy nyári éjszakán, mikor a szigeti kávéház
terraszán egyedül szivarozgattam, Jani, az elegáns, nagy, szőke
Jani – látván, hogy semmi egyebet nem csinálok, csak éppen
szivarozom – odatámaszkodott az asztalom mellett a falhoz és
elbeszélte nekem a következő históriát.</p>
<p class="center">*</p>
<p>– Ez hat évvel ezelőtt volt, doktor úr. Akkor szobapincér voltam
a Centrál-hotelben, vakmerő fickó <span class="pagenum"><a name=
"Page_31" id="Page_31">-31-</a></span> voltam, nem féltem az
ördögtől sem és bolondultam az asszonyokért.</p>
<p>Szeptember elején egy szép asszony jött meg hozzánk a kolozsvári
vonattal. Két szobát nyittatott az első emeleten, egy hálószobát
meg egy szalont. Szép asszony volt, barnabőrü, feketehaju, tüzes;
nagyon tetszett nekem. Az igazgató kisérte fel az első emeletre és
méltóságos asszonynak szólította. A vendégkönyvben megnéztem:
grófné volt Biharmegyéből. Jól szolgáltam ki, sokat forgolódtam
körülötte. Tetszett nekem, de ebből neki nem volt szabad semmit se
észrevennie.</p>
<p>Másfélórával azután, hogy megérkezett, csengetett. Bementem
hozzá. Pongyola volt rajta, ki volt vágva a nyaka, nagyon jól állt
neki. Mikor beléptem, az íróasztalnál ült és meg se fordult. Csak
hátraszólt:</p>
<p>– Egy hordárt.</p>
<p>Felhívtam egy hordárt a szálloda elől, akit ő elküldött
valahová. Akkor azután semmi se történt. Ott volt nálunk a hotelben
négy napig, azután elutazott. Jó borravalót kaptam tőle. De elment,
és bizony hiába tetszett ő nekem.</p>
<p>Októberben a kolozsvári vonattal egyszer csak megint megérkezik.
Megint kinyittatja a két szobáját, megint hordárt akar, a hordárt
megint elküldi. De másnap reggel csenget nekem; tudom minek: a
reggelijét akarja; viszem a reggelijét, kopogok: szabad; bemegyek,
hát még nincs felöltözködve. Alsószoknya van rajta és ing… Megállok
az ajtóban, erre nyugodtan azt mondja, hogy tegyem csak az asztalra
a tálcát. Ugy vett, mintha én nem is volnék férfi. De <span class=
"pagenum"><a name="Page_32" id="Page_32">-32-</a></span> bennem
akkor már amúgy is főtt-forrott minden, láttam a karját, a nyakát,
a mellét… Meg még semmibe is vesz? No hát majd meglássuk!</p>
<p>Mikor kimegyek, ráütök arra a buta fejemre és azt mondom: ha ez
idejár Budapestre, annak biztosan megvan a maga oka; és hová
küldözgeti ez azt a hordárt? Előveszem a hordárt. Ő azt mondja, egy
táviratot vitt a postára… Táviratot? Hová? – Hogy ő nem emlékszik
rá. – Törje csak a fejét. – Hát azt mondja: Nyiregyházára szólt. –
De kinek? – Azt már nem tudja.</p>
<p>Hát Nyiregyházára. Mit táviratoz ez Nyiregyházára? Nekiesek a
vendéglisztánknak. Van Nyiregyházáról egy malomigazgató. Öreg.
Ennek semmi köze se lehet hozzá. Egyszerre csak, mikor a portással
beszélgetek, jön egy magas, elegáns fiatalember. Szobát kér.</p>
<p>– Jó napot, főhadnagy úr, – mondja neki a portás.</p>
<p>Felmegy. Mért főhadnagy ez, kérdezem a portástól. – Mert
főhadnagy, mondja ő, csak itt civilbe öltözik. Huszárfőhadnagy
Nyiregyházán.</p>
<p>Huszárfőhadnagy Nyiregyházán? Ugy? Megkeresem a mult hónapi
vendéglistát. Ott van a főhadnagy. Negyedikén érkezett a grófné,
ötödikén a főhadnagy. Hát így vagyunk? Persze ebben a nagy
hotelben, az ötszáz vendég között könnyü elbujni. De én előlem nem
könnyü.</p>
<p>Hanem hát nem sokat értem a nagy fölfedezésemmel. Lesbe állottam
a folyosón, láttam, hogy tizenkét óra tájban a főhadnagy óvatosan
lejön az első <span class="pagenum"><a name="Page_33" id=
"Page_33">-33-</a></span> emeletre és besurran a grófnőhöz, ezt
leshettem három éjszaka, de mit értem vele? Negyednapra elutazott a
grófné, és ötödnapra elutazott a főhadnagy.</p>
<p>November végén újra jött a grófné. Másnap megérkezett a
főhadnagy. Éjszakánkint megint lesbe álltam. Égett a fejem és
csurgott a nyálam, és ők negyednapra megint elutaztak. Ugyanez
történt decemberben, januárban, februárban, márciusban… Én már
félig őrült voltam. A grófné szerette a kiszolgálásomat, mikor
megjött, rám mosolygott, jókedvü volt, beszélgetett velem,
megkérdezte, hogy vagyok, ha valamire szüksége volt, becsengetett
olyankor is, mikor ágyban feküdt, én meg majd megőrültem miatta.
Mikor ott lakott nálunk és én tudtam, hogy éjszakánkint nála van a
főhadnagy, akkor az öklömet harapdáltam, a fejemet ütöttem, bőgve
sírtam, ha magam voltam.</p>
<p>Azóta sok mindent láttam és sok mindent tanultam. Megismertem az
asszonyokat; tudom, hogy mit éreznek, mikor egyedül maradnak egy
hotelszobában. Voltam azóta szobapincér egy női fürdőn is, ahol
csupa asszony lakott a hotelben: többet tanultam ott két hónap
alatt, mint azelőtt tíz esztendő alatt. Most hamarább is tudnék egy
asszonnyal elbánni, mint akkor, amikor egy éhes, fiatal agár
voltam. De azóta se láttam olyan szép, olyan irtózatosan kívánatos
asszonyt, mint a grófné.</p>
<p>Hanna grófnőnek hítták. Sok látogatója volt, sokat járt
bevásárolni és éjszakánkint a főhadnagy járt hozzá. Én csak
kínlódtam, kínlódtam… Kigondoltam magamban, milyen lehet az élete.
Hallottam, hogy <span class="pagenum"><a name="Page_34" id=
"Page_34">-34-</a></span> öreg ember a férje. Nyolc évvel ezelőtt
ment hozzá; most huszonkilencéves. Öreg ember meg tüzes, fiatal
asszony: sokat kínlódhatott mellette a grófné. Végre
megismerkedhetett a főhadnaggyal, a férje talán nem is tud erről az
ismeretségről, ők gyorsan megértették egymást és itt találkoznak
azóta minden hónapban. A grófné azt hazudja a köszvényes, öreg
férjének, hogy bevásárolni, ruhát rendelni, szinházat nézni jön
fel. Az öreg ezt megengedi, mert három-négy naptól nem félti az
asszonyt. Nem is gondolja, hogy a grófné már régen tisztába jött a
szeretőjével. Itt a Centrál-hotelben, az ötszáz vendég között senki
sem veszi őket észre. A grófné otthon alig várja, hogy megint
elszabaduljon; liheg, mikor a gyorsvonat felszalad vele; küldi a
táviratot; és három nap mulva lecsillapodva, megnyugodva megy
megint haza. Igy kényelmes és biztos ez a dolog. Nincs semmi
veszedelmes levelezés, nincs semmi veszedelmes találkozás.</p>
<p>Ezt kigondoltam, de mit értem vele? Kínlódtam és elepekedtem.
Rabolni tudtam volna érte, gyilkolni tudtam volna érte, de hát mit
használt ez?</p>
<p>Május huszadikán – jól emlékszem a napjára – megjött a grófné.
Március óta nem volt nálunk. Egész áprilisban és május első felében
otthon éhezett. Az öreg ura talán gyanut fogott és megsokalta a
pesti utazást. Mikor megjött, csupa láz volt. Ugy éreztem, hogy a
sötétkék utazóruháján át látom tüzelni a testét. Ideges volt,
gyorsan mozgott, a szobában ledobálta a kalapját és a kabátját.</p>
<p>– Hordárt! – kiáltotta nekem. – Gyorsan egy hordárt.
<span class="pagenum"><a name="Page_35" id=
"Page_35">-35-</a></span></p>
<p>Egy percre megálltam és rábámultam.</p>
<p>– Siess Jani fiam, – mondta. – Most jó sokáig nem jövök
hozzátok. Nyaralni megyek, nem jövök Budapestre.</p>
<p>Kimentem és majd elbődültem fájdalmamban. Most egész nyáron nem
látom… És ahogy a lépcsőn lementem és ahogy majdnem bőgtem
bánatomban, egyszerre világosság gyult a fejemben. Egyszerre
tisztában voltam vele, hogy mit kell csinálnom.</p>
<p>Lementem az utcára; ott állott a hotel előtt a mi rendes
hordárunk. Kikerültem, nem őt hívtam fel. Átszaladtam az ötödik
utcába, onnan hívtam egy vadidegen hordárt. Felvittem a grófnéhoz.
Az már toporzékolt a türelmetlenségtől. Átadta a hordárnak a
táviratot:</p>
<p>– Siessen vele, – mondta, – a legközelebbi postahivatalba.</p>
<p>A hordár elkocogott. Én utána, mindenütt a nyomában, egészen a
postahivatalig. Mikor be akar menni, odaugrok hozzá és
megfogom.</p>
<p>– Jó, hogy utolérem, – mondom neki. – A táviratot már nem kell
feladni.</p>
<p>– Nem? – kérdezi ő.</p>
<p>– Nem hát, már megjött az, akinek szólt. Adja csak ide.</p>
<p>A kezébe nyomtam egy forintot, átadta a táviratot és én
galoppoztam vissza a hotelbe.</p>
<p>Elolvastam a táviratot. A főhadnagynak szólt Nyiregyházára. Egy
szó volt az egész, akkor nem értettem, de azóta tanultam franciául;
ez volt: <i>arrivée</i>. Ezt akkor lefordíttattam magamnak. Hogy
megérkezett. <span class="pagenum"><a name="Page_36" id=
"Page_36">-36-</a></span> Jól van, mondtam, most az egyszer a
főhadnagy úr erről nem fog értesülni. Fogtam a táviratot, apró
darabokra széttéptem és beleeresztettem a szélbe a Duna felé.</p>
<p>Figyeltem a grófnét. Ideges volt, fel-alá járt a szobájában, nem
birta ki sokáig; elment sétálni; hazarohant. Este egy fejfájásport
hozatott velem, mert nem tudott aludni. Jól van, mondtam, jól van,
így van ez nagyon jól.</p>
<p>Másnap reggel már hét órakor talpon volt. Hozatta a reggelijét
és rám kiáltott mérgében, mert nem arra az asztalra tettem,
amelyikre ő gondolta. Jól van, mondtam, türelmetlen vagy, így van
ez jól.</p>
<p>Kilenc órakor lement a portáshoz. Nézte a vendég-lisztát. A
főhadnagyot keresi: gondoltam. Feljött a szobájába.
Becsengetett.</p>
<p>– Jani, – mondta nekem, – nézd meg, kik érkeztek meg a
kilencórás gyorsvonattal.</p>
<p>Lementem, feljöttem, jelentettem:</p>
<p>– Egy szolgabíró Debrecenből és egy földbirtokos
Nyir-Adonyból.</p>
<p>Nagyot sóhajtott és kikergetett. Délután öt órakor újra megnézte
a vendég-lisztát. Azután az esti tízórás vonatot várta. Tombolt
türelmetlenségében. Ujra leküldött: nézzem meg, kik jöttek.
Jelentettem; a főhadnagy persze nem volt közöttük. Sírva fakadt.
Kikergetett. Öt perc mulva csengetett.</p>
<p>– Küldd el ezt a táviratot azonnal! – kiáltott rám.</p>
<p>Átadta a táviratot. Most már annyira volt, hogy nem is
vigyázott. <span class="pagenum"><a name="Page_37" id=
"Page_37">-37-</a></span></p>
<p>– Igenis, méltóságos asszony, – mondtam.</p>
<p>Kimentem a távirattal. Elolvastam. A főhadnagynak szólt. Ez volt
benne: <i>je vous attends</i>. Lefordíttattam a Kairó-kávéház
főpincérével, aki tud franciául. Hogy várja: azt jelenti. No jó,
mondtam, csak várja. Most ugyan hiába fogja várni. Megint
széttéptem a táviratot apró darabokra és elküldtem a Dunába.</p>
<p>Éjszaka kétszer becsengetett a grófné. Egyszer fejfájás-port
kért, másodszor teát hozatott. Mikor bementem hozzá, láttam, hogy
hideg borogatás van a homlokán… Nem tud aludni… Láza van… Igy van
ez jól.</p>
<p>Reggel lehajszolt a vendég-listát megnézni. Nem kelt fel; beteg,
azt mondta. Délután újra kergetett: nézzem meg, kik jöttek.
Hánykolódott az ágyában és sírt. Este új távirat ment:</p>
<p><i>Jes suis désesperée. Qu’avez’vous?</i></p>
<p>A Kairóban lefordították. Hogy kétségbe van esve. És mi baja van
a főhadnagynak. – A távirat a Dunába ment.</p>
<p>Éjjel nem aludt. Reggelre fehér volt az arca, kék karikák a
szeme körül, a szeme bágyadt és lázas. Most már nem
toporzékolt.</p>
<p>– Jani fiam, – mondta halkan, – nézd meg, kik jöttek meg a
kilencórással.</p>
<p>Megnéztem. Jelentettem. A diványon feküdt és kétségbeesetten
fordult be a fal felé. Egy szót se szólt hozzám. Én ott álltam,
néztem egy ideig a nyakát. Azután kimentem.</p>
<p>Negyedóra mulva becsengetett. Megint távirat:</p>
<p>– <i>Demain je pars</i>. <span class="pagenum"><a name="Page_38"
id="Page_38">-38-</a></span></p>
<p>A Kairóban lefordították: hogy holnap elutazik. No, mondtam erre
magamban, akkor itt az én időm.</p>
<p>A grófné déltájban felöltözködött, elment bevásárolni, enélkül
nyilván nem volt szabad hazamennie. Fáradtan és bágyadtan járt,
szomorúan jött haza. Délután megnézette, kik jöttek az ötórás
vonattal. Azután: kik a tizessel. Egész délután ült egy
karosszékben és szomorúan nézett maga elé. Mikor jelentettem a
tízórás eredményt, akkor ott maradt ülve a karosszékben.</p>
<p>Kimentem. Teát hoztam, magam készítettem, sok rumot tettem
beléje.</p>
<p>– A méltóságos grófné kicsit bágyadtnak látszik, – mondtam, – a
tea jót fog tenni.</p>
<p>– Köszönöm, Jani fiam, – mondta szomorúan.</p>
<p>Lassan megitta a teát. Én ott álltam előtte.</p>
<p>– A méltóságos grófnénak, – mondtam, – legjobb volna lefeküdnie.
Nagyon fáradtnak látszik.</p>
<p>– Igen, Jani fiam.</p>
<p>Odamentem az ágyához, meggyujtottam a villamos lámpát, felhúztam
a paplant.</p>
<p>– Lemegyek, – mondtam, – megnézem, nem jött-e távirat a
méltóságos grófnénak.</p>
<p>– Menj le, Jani fiam.</p>
<p>Kimentem. Kint maradtam vagy tíz percig. Mire benéztem, már
ágyban volt.</p>
<p>– Van valami?</p>
<p>– Nincs semmi.</p>
<p>Elhúzta a száját, úgy látszott, hogy mindjárt sírva fakad. Én
ott álltam előtte. Nem szólt semmit. Csak álltam. <span class=
"pagenum"><a name="Page_39" id="Page_39">-39-</a></span></p>
<p>– Nem parancsol semmit a méltóságos asszony? – kérdeztem.</p>
<p>– Semmit. Elmehetsz.</p>
<p>Ekkor meg majdnem én fakadtam sírva. Ha most elmegyek: akkor nem
lesz semmi.</p>
<p>– A méltóságos grófné, – mondtam, – nem tud aludni…</p>
<p>– Bizony nem.</p>
<p>– A méltóságos grófné, – mondtam, – unatkozik. Jó volna talán
valami olvasmány.</p>
<p>Vonogatta a vállát.</p>
<p>– Talán az esti lapok? – kérdeztem.</p>
<p>– Az nem! – mondta idegesen. – Inkább hozzál valami könyvet.</p>
<p>– Igenis.</p>
<p>Kimentem. Vágtattam a szobám felé. Üvölteni tudtam volna
örömömben. Most már biztos voltam a dolgomban. Volt nekem két
könyvem: a Casanova élete meg a Faublas lovag kalandjai. Azóta
megtanultam, hogy van ennél hathatósabb könyv is. Hogy vannak
képek… haj milyen képek. Akkor csak ezt ismertem. De ez a kettő is
biztosan hatott. Ha egy nő vonakodott, csak azt adtam oda neki. És
az enyém volt. Ez biztosan hatott. Hatott a háziasszonyomra, aki
egy vasutas felesége volt; hatott egy kis lányra, aki elárusító
volt a Belvárosban; hatott egy énekesnőre, aki a Francia Mulatóban
énekelt.</p>
<p>Rohantam vissza a grófnéhoz.</p>
<p>– Ezt a két könyvet találtam, méltóságos asszony. <span class=
"pagenum"><a name="Page_40" id="Page_40">-40-</a></span></p>
<p>Intett, hogy tegyem oda az éjjeli szekrényére. Azután intett,
hogy mehetek.</p>
<p>Kimentem. Az ajtaja előtt hallgatóztam. Hallottam, hogy
forgolódik. Azután hallottam, hogy az éjjeli szekrényén csörögnek
az ékszerei: most nyúl a könyvekért.</p>
<p>Eltelt egy negyedóra, egy félóra. Hallottam, hogy néha sóhajt.
Nem birtam tovább. Bementem hozzá.</p>
<p>– A méltóságos grófné csengetett?</p>
<p>Nem válaszolt. A könyvet a kezében tartotta, félig lerugta a
paplant magáról. Rámnézett. Olyan volt a szeme, mint a részeg
emberé. Nem szólt.</p>
<p>– A méltóságos grófné csengetett?</p>
<p>– Nem.</p>
<p>A szeme olyan volt, mint a részeg emberé. Az arca piros volt. A
haja szétesett. Közelebb léptem. Dadogtam:</p>
<p>– A… méltóságos… grófné… nem… parancsol valamit?</p>
<p>Nem szólt. Csak nézett rám. Közelebb mentem. Megfogtam a karját.
Engedte.</p>
<p>És soha én olyan őrült és olyan boldog nem voltam, doktor úr és
soha én olyan eszeveszett és olyan boldog nem leszek, mint azon az
éjszakán.</p>
<p class="center">*</p>
<p>… Én már a harmadik szivart szíttam, mialatt Jani beszélt. Szép
meleg nyári éjszaka volt. Jani nézett bele a levegőbe, a Duna felé.
Nézte az emlékezéseit.</p>
<p>Magunk voltunk a terraszon. De messziről hangok hallatszottak.
Sürgettem a befejezést.</p>
<p>– És? És azután, Jani? <span class="pagenum"><a name="Page_41"
id="Page_41">-41-</a></span></p>
<p>Jani sietve elmondta a végét:</p>
<p>– Másnap elutazott. Soha hozzánk vissza nem jött. Olvastam az
ujságban, hogy tavaly meghalt a férje. Négy hete férjhez ment a
főhadnagyhoz. Itt laknak a szigeten. Mindennap én szolgálom ki. Ugy
tesz, mintha nem ismerne meg.</p>
<p>A terrasz kezdett népesedni, azután egészen megtelt. Két asztal
volt csak üresen, közel hozzám. A terrasz lépcsőjén egy magas
huszárkapitány jelent meg. Körülnézett, rámutatott az egyik
asztalra és visszaszólt:</p>
<p>– Ide jőjjön, Hanna. Itt van asztal.</p>
<p>Egy szikrázóan szép, barna asszony jött fel a terraszra. Leültek
a szomszéd asztalhoz. A kapitány valami jeges, szeszes italt
hozatott. Az asszony ránézett a korrekt alázatossággal meggörbült
Janira és nyugodtan mondta az arcába és a pillája se rezdült
meg:</p>
<p>– Nekem grenadinet hozzon.</p>
<p>Jani elsietett a grenadinért.</p>
<hr class="chap" />
<div class="chapter"></div>
<p><span class="pagenum"><a name="Page_42" id=
"Page_42">-42-</a></span></p>
<h2>A Tassy anyja.</h2>
<p>A fiatal Tassy évközben lépett be az iskolába. Előbb Miskolcon
járt a hatodikba, januárban feljött Budapestre és itt folytatta az
osztályt. Halvány, barna fiu volt, nagy, szomoru, szürke szemekkel
és kék erekkel a homlokán, keveset beszélt, senkivel sem
barátkozott, ült a helyén, nézett maga elé és hallgatott. A hatodik
osztály gyanakodva és gyorsan feltámadó antipátiával fogadta a
vendéget, de Tassy annyira hallgatott, annyira nem volt senkinek
útjában, annyira nem foglalkoztatott senkit semmiféle módon, hogy
az első kedvetlenség hamarosan elmult és teljes közömbösséggé vált.
Egyszerűen senki sem törődött vele.</p>
<p>A szomszédja Pál Miklós volt, egy feketehaju, csillogó szemü,
erős, magas, délceg fiu. Pál se törődött vele. Egy napon azonban
nagy nyomozás volt az osztályban. A hittantanárt gyűlölte az egész
osztály és az órája alatt valaki elsütött egy hangosat dördülő
petárdát. A hittantanár megrémült, kiszaladt az osztályból;
<span class="pagenum"><a name="Page_43" id=
"Page_43">-43-</a></span> másnap az igazgatóval együtt jött be és
nagy nyomozás indult meg a merénylő után. Mindenki tudta, ki volt a
bűnös, de bizonyos volt, hogy senki sem fogja elárulni. Az igazgató
már benn volt, mikor egyik fiu ránézett Tassyra és ijedten súgta a
szomszédjának:</p>
<p>– Te, ettől kitelik, hogy árulkodik.</p>
<p>Ezt a feltevést gyorsan tovább súgták Pál Miklósig és Pál Miklós
egy villámgyors szembeszéd után, amelyet a barátaival folytatott,
odahajolt Tassyhoz és nagyon halkan, a fogai között, anélkül, hogy
a szája mozdult volna, a fülébe súgta:</p>
<p>– Ha árulkodol, agyonverlek.</p>
<p>Tassy ránézett, válaszolni akart, de jött az igazgató és erre
elhallgatott. A nyomozás teljesen eredménytelen maradt. Az osztály
gyönyörü összetanultsággal hazudott, az igazgató dühösen kirohant
és azt igérte, hogy az egy bűnösért most már mindenki bűnhődni fog;
az osztály összemosolygott és mikor az igazgató már messze
lehetett, nagy örömzsivaj tört ki. Az örömzsivajban Tassy odament
Pál elé.</p>
<p>– Én akkor sem árulkodtam volna, ha nem fenyegetsz, – mondta
neki halkan. – De figyelmeztetlek rá, hogy egy cseppet se félek
tőled.</p>
<p>Pál meglepetve nézett rá; először zavarban volt és nem tudott
mit mondani, azután megvonogatta a vállát.</p>
<p>– Azt jól tetted, – mondta, – hogy nem szóltál, de azt rosszul
teszed, ha nem félsz tőlem. Én el tudlak verni. <span class=
"pagenum"><a name="Page_44" id="Page_44">-44-</a></span></p>
<p>– Igaz, – kiáltotta valaki, – Pál a legerősebb az
osztályban.</p>
<p>– Én nem félek, – mondta Tassy.</p>
<p>Odaállott Pál elé, Pál lenézően, félig játékból, kicsinylő és
leereszkedő arccal megfogta a karjait, farkasszemet néztek, azután
szótlanul elkezdtek birkózni. A katedra előtt birkóztak, a fiúk a
padokra álltak és a katedrára gyültek, hogy lássák őket. Pál azt
hitte, csak át kell karolnia a vékony Tassyt és a földhöz vágja,
hogy csak úgy ropog. Tassy azonban elkeseredetten, makacsul,
dühösen védekezett, hajlékony volt, szívós és ügyes és eltelt öt
perc, a dobogásuk nagy porfelhőt vert már fel és Tassy még mindig
nem volt a földön. Pál ekkor összeszedte minden erejét; magasra
emelte Tassyt, letette egy padra; azután újra fölemelte és most már
bizonyos volt benne, hogy le tudja csapni a földre. Ekkor azonban
ránézett a Tassy sápadt arcára. A Tassy arca olyan rémült,
fájdalmas és keserü arc volt, hogy megrettent tőle. Maga sem tudta,
miért, nem csapta a fiút a földhöz, hanem letette, a lábára
állította; még fogta a karjait egy kicsit, azután egészen
eleresztette.</p>
<p>– No, – mondta lihegve, – minek verekedjünk? Én nem haragszom
rád.</p>
<p>A fiúk csalódottan oszlottak szét, Tassy hallgatott, a helyére
ment és egy könyvet vett elő. Másnap odahajolt Pálhoz és ezt mondta
neki:</p>
<p>– Köszönöm, hogy nem aláztál meg a többiek előtt.</p>
<p>– Ugyan, – mondta Pál, – ez szamárság. Nem megalázás az, ha
valakit földhöz vágnak. <span class="pagenum"><a name="Page_45" id=
"Page_45">-45-</a></span></p>
<p>Ettől kezdve azonban beszélgettek egymással és lassankint nagyon
megbarátkoztak. Tassy hálás volt Pál iránt, nagyon respektálta és
nagyon szerette. Pál pedig pártfogolta, segítette és dédelgette őt.
Tavasszal Pál meghívta Tassyt magához. Egy hét mulva Tassy hívta
meg őt.</p>
<p>Tassyék kint laktak a liget felé. Maguk laktak egy nagy
villában, szép kertjük volt és Tassynak külön volt egy szobája.
Pált elkábította ez a pompa, szótlanul járta be a házat és a
kertet, amelyet Tassy megmutatott neki, hallgatott, azután azt
kérdezte Tassytól:</p>
<p>– Az apád, ugy-e, nagyon gazdag ember?</p>
<p>– Azt hiszem, – mondta Tassy, – hogy gazdag.</p>
<p>– Mi a foglalkozása?</p>
<p>– Földbirtokos.</p>
<p>– Miért jöttetek Miskolcról ide?</p>
<p>Tassy összehúzta a homlokát, összeszorította a száját és azt
mondta:</p>
<p>– Eljöttünk… Csak úgy… Feljöttünk…</p>
<p>Pál azután találkozott a Tassy apjával. Ez magas, barna ember
volt; nem szólt egy szót sem, amikor a fia Pált bemutatta; csak
végignézte őt, végigvizsgálgatta kutató szemmel, úgy, hogy Pál
zavarba jött és kényelmetlenül érezte magát; azután megsimogatta a
fia arcát és elment. Nemsokára bejött hozzájuk a Tassy anyja is.
Magas, szőke asszony volt, nagyon hasonlított a fiára, de a szemei
egészen mások voltak: nem mély, szürke szemek, hanem csillogó kék
szemek; a bőre finom és fehér; nagyon szép, magas, szőke asszony
volt.</p>
<p>Mikor bejött a szobába, Pál fölállott. Az asszony <span class=
"pagenum"><a name="Page_46" id="Page_46">-46-</a></span>
mosolygott, kedves, meleg mosolygása volt, kezet nyujtott neki, Pál
udvariasan kezet csókolt és az asszony erre ezt mondta:</p>
<p>– Maga, ugy-e, Pál Miklós? Viktor beszélt már magáról. Örülök,
hogy olyan jó barátságban vannak.</p>
<p>Mondott még néhány szót, kedves, lágy hangja volt, azután
elbúcsúzott tőlük és kiment.</p>
<p>– Milyen kedves asszony az anyád, – mondotta Pál.</p>
<p>– Igen, – mondta Tassy.</p>
<p>Azután elővette a fizikát és együtt tanultak.</p>
<p>Pál ettől fogva minden délután elment Tassyhoz. Néha találkozott
a Tassy apjával és minél többet találkozott vele, annál jobban
gyűlölte. Mogorva, kellemetlen, rossz embernek találta. Gyakran
találkozott a Tassy anyjával is. Az asszony mindig kedves volt,
mindig barátságos volt, Pál lelkesedett érte. Mikor a barátságuk
még bizalmasabb lett és ő már a saját családi dolgairól is beszélt
Tassynak, akkor egyszer megmondta neki:</p>
<p>– Te, az édesanyád nagyon kedves asszony. De az apádat nem
szeretem. Azt hiszem, te se nagyon imádod.</p>
<p>– De igen, – mondta Tassy zavarodottan, – én nagyon szeretem az
apámat.</p>
<p>Egy májusi délután Pál elment Tassyhoz. Bement a kapun, felment
a Tassy szobájába. De a szoba üres volt. Visszafordult és egy
cselédtől akart a barátja után kérdezősködni. A szoba ajtajában a
Tassy anyjával találkozott. <span class="pagenum"><a name="Page_47"
id="Page_47">-47-</a></span></p>
<p>– Viktor nincs itthon, – mondta az asszony. – El kellett mennie
Budára.</p>
<p>Pál is akart menni.</p>
<p>– De azért ne menjen el, Pál úr, – mondta az asszony. – Üljön le
itt és várja meg Viktort.</p>
<p>Pál szabadkozott.</p>
<p>– Csak maradjon itt, – mondta az asszony. – Üljön le szépen a
diványra, úgy, mintha Viktor itthon volna.</p>
<p>Pál leült a diványra és várta, hogy az asszony kimenjen. Az
asszony azonban nem ment ki. Beszélgetett vele. Megállt az asztal
előtt, vele szemben; iskolai dolgokról kérdezősködött; azután
megkérdezte, mi akar lenni; inkább legyen mérnök, mint orvos,
tanácsolta neki; a Pál zavarodottsága lassanként elmult és
bizalommal és örömmel felelgetett az asszonynak.</p>
<p>Az asszony azután elment az asztal mellől, odaállt elébe, azután
leült melléje; megkérdezte, szeret-e olvasni, miket szokott
olvasni, sok regényt olvasott-e már; és megfogta a kezét. Pál
elsápadt; erős, nagy fiukeze remegett az asszony puha, lágy, finom
kezei között; az asszony mosolyogva hajlott feléje; Pál reszketett,
elborult a szeme; azután nem tudta, mi történik vele.</p>
<p>Az asszony kiment a szobából, Pál fuldokolva és dideregve járt
fel és le. Nem tudta összeszedni magát, semmit sem tudott gondolni;
hiába erőszakolta, hiába szorította a homlokát, egyetlen ép
gondolatot sem tudott kipréselni. Ekkor egyszerre eszébe jutott,
hogy nemsokára itt lesz Viktor. Összeborzongott a rémülettől, vette
a kalapját és kiszaladt. Hazarohant. <span class="pagenum"><a name=
"Page_48" id="Page_48">-48-</a></span> Otthon könyveket vett elő,
rájuk hajolt, hogy senki ne szóljon hozzá, de nem látott betűt,
értelmetlenül és vakon forgatta a lapokat, elkábultan,
megsemmisülten, lélekzetért kapkodva ült és szorongatta a homlokát.
Este gyorsan lefeküdt és egész éjszaka nyitott szemmel bámult bele
a sötétségbe, forgolódott és hánykolódott és kétségbeesve kínozta
magát valami elhatározásért, valamilyen megnyugvásért, egy
gondolatért, akármilyenért, csak valamiért, amibe belenyugodhatik,
amivel elintézheti a dolgot, amivel rendbe hozhatja a maga kínos,
tébolyodott zavarodottságát.</p>
<p>Másnap az iskolában álmatlanságtól fáradtan és remegve várta
Tassyt. Tassy jókedvűen jött hozzá.</p>
<p>– Szervusz, – mondta, – hallom, hogy tegnap nálam voltál. Át
kellett mennem Budára, mert a papa nincs itthon, valami üzenetet
kellett vinnem a nagybátyámnak. Miért nem vártál meg?</p>
<p>– Nem vártalak meg, dolgom volt, – dadogta Pál.</p>
<p>– Hát gyere el ma.</p>
<p>– Nem tudom… talán… dolgom van…</p>
<p>Egész délelőtt ideges volt. Nem tudott figyelni, nem tudott
beszélgetni, összerezzent, ha szóltak hozzá; órák közben a karját
rátette a padra, a karjára ráhajtotta a fejét és töprengett.
Iskolából Tassyval mentek haza.</p>
<p>– Gyere el ma délután, – mondta Tassy.</p>
<p>– Igen… majd meglátom…</p>
<p>Nem ment el hozzá. Egész délután feküdt otthon egy könyvvel a
kezében és bámult a levegőbe. Este megint korán feküdt le,
eloltotta a lámpát és nézte a sötétséget. A fáradság, az álom
azonban gyorsan győzött <span class="pagenum"><a name="Page_49" id=
"Page_49">-49-</a></span> most már a töprengésén. Tíz perc mulva
kimerülten hunyta le a szemét, elaludt és reggelig egyfolytában,
mélyen, csendesen aludt. Reggel jókedvűen ébredt fel. Még mindig
nem jutott semmiféle elhatározásra, de most már könnyen vette az
egész dolgot. Nem törődött sokat vele. Vállat vont, mosolygott és
nagy étvággyal megreggelizett.</p>
<p>– Miért nem voltál nálam? – kérdezte az iskolában Tassy.</p>
<p>– Dolgom volt… nem mehettem…</p>
<p>– De ma eljösz…</p>
<p>– Talán… nem tudom még…</p>
<p>Korán délután eljött hozzá Tassy.</p>
<p>– Eljöttem érted, – mondta – Most velem kelt jönnöd.</p>
<p>– Maradj inkább itt nálam.</p>
<p>– Nem. Nálam kényelmesebb. Az anyám is kérdezte már, miért nem
jösz hozzám. Azt hiszi, összevesztünk.</p>
<p>Elmentek Tassyhoz. Pál dobogó szívvel ment be a kapun. De nem
találkoztak senkivel. Eljutottak a Viktor szobájáig, ott leültek,
beszélgettek, tanultak. Pál visszakapta a nyugalmát, jókedvü volt,
végigfeküdt a diványon. Mikor meguzsonnáztak, egyszerre felnyílt az
ajtó és bejött az asszony. Pál felugrott. Az asszony kezet nyujtott
neki.</p>
<p>– Jó napot Pál úr, – mondta, – rég nem láttam.</p>
<p>Pál megcsókolta a finom, puha kezét, a szíve zakatolt és az arca
sötétvörösre pirult.</p>
<p>– Viktor, kérlek, – mondta az asszony, – el kell menned.
<span class="pagenum"><a name="Page_50" id=
"Page_50">-50-</a></span></p>
<p>Tassy keservesen elhúzta a száját és kedvetlenül mondta:</p>
<p>– Minek? Hová? Miért nekem?</p>
<p>– Egy negyedóra az egész. A bankba kell menned. Pénzt kell
hozni. Senkire se bízhatom, csak rád.</p>
<p>Tassy fanyarul vakargatta a fejét, Pál dobogó szívvel állott
mögötte, az asszony ekkor azt mondta:</p>
<p>– Pál úr megteszi azt nekem, hogy megvár. Villamoson mégy és egy
negyedóra alatt itt vagy.</p>
<p>– Megvársz? – kérdezte Tassy.</p>
<p>– Igen, – mondta száraz torokkal Pál.</p>
<p>Tassy fogta a kalapját, átvett egy papirost az anyjától,
kirohant, az ablakból látni lehetett, amint kiszalad a kapun és
siet a villamos állomáshoz. Az asszony állt az ablaknál, utána
nézett, azután megfordult és mosolyogva ment Pál felé.</p>
<p>Juniusban egy napon ezt mondta Pál Tassynak:</p>
<p>– Ma délután elmegyek hozzád.</p>
<p>Tassy lesütötte a szemét, azután elfordította a fejét és halkan
válaszolta:</p>
<p>– Ne gyere ma délután. Dolgom van.</p>
<p>Pál ijedten bámult rá és nem szólt többet. Másnap, óra alatt,
hogy a zavarodottsága ne lássék meg, halkan kérdezte:</p>
<p>– Elmenjek ma hozzád?</p>
<p>Tassy súgva és röviden válaszolta:</p>
<p>– Ne.</p>
<p>Pál elsápadt és elfordult. Dobogó szívvel ült a helyén. Mi
történt? Tudja ez a fiu talán? Vagy csak sejti? Az anyja majd
mindennap elküldte otthonról <span class="pagenum"><a name=
"Page_51" id="Page_51">-51-</a></span> valami megbízással egy-egy
negyedórára… Kitalálta volna? Mit kell csinálni?</p>
<p>Nem mert a Tassy szeme közé nézni. Hónapok óta először történt
meg, hogy nem együtt mentek haza az iskolából. Pál félt; az az
érzése már régen elmult, hogy alávalóságot követ el a barátjával
szemben, de félt attól, hogy Tassy beszélni talál. Ha csak neki
veti is szemére a dolgot!… Pedig másnak is elmondhatja. De kinek?
Nem tudta, kinek; csak nagyon félt az egész dologtól.</p>
<p>Másnap az iskolában alig beszéltek. Harmadnap azonban Pál
lázasan vágyódott az asszony után. Szomjas lett a torka, eltikkadt
a nyelve és elhomályosodott a szeme, ha rágondolt. Sírni tudott
volna.</p>
<p>Negyednap délelőtt a vizsgák miatt nem volt előadásuk. A
délelőttöt azzal töltötte el, hogy az asszonyra gondolt. Déltájban
nem birta ki tovább. Elindult a Tassyék háza felé.</p>
<p>Másfél óráig kóborolt. Azután bement a kapun. Dobogó szívvel és
lassan ment előre. A lépcsőn ekkor kipirult arccal szaladt feléje
Viktor.</p>
<p>– Eljöttem hozzád, – mondta dadogva Pál. – Tanuljunk együtt a
vizsgára.</p>
<p>Viktor kipirult arccal állott előtte és a szeme közé nézett. Pál
lesütötte a szemét. Viktor megfogta a karját; csendesen
megfordította őt, vissza a kapu felé és halkan mondta:</p>
<p>– Gyerünk.</p>
<p>Pál szégyenkezve engedelmeskedett. Kimentek az utcára. Pál nem
tudott szólni. <span class="pagenum"><a name="Page_52" id=
"Page_52">-52-</a></span></p>
<p>– Minek jöttél? – fakadt ki egyszerre Tassy. – Minek jöttél?</p>
<p>Pál nem tudott válaszolni.</p>
<p>– Ne gyere többet, – mondta rekedten Tassy. – Soha többet ne
gyere hozzám.</p>
<p>Pál lehajtott fővel hallgatta.</p>
<p>– Ne gyere, – mondta Tassy rekedten.</p>
<p>Pálnak elárasztotta a szégyenkezés és a keserűség a szívét. A
torka összeszorult, a mellében egy nagy nyomást érzett,
leleplezettnek, megvertnek, megalázottnak érezte magát, a szemébe
könnyek jöttek, keservesen küzdött a sírással, de egyszerre kitört
a torkán egy csukló zokogás és rémülten, ijedten, megzavarodottan
sírni kezdett.</p>
<p>Tassy ijedten nézett rá.</p>
<p>– No, – mondta, – no, Miklós, ne sírj, no, ne sírj…</p>
<p>Pál feltarthatatlanul zokogott. Tassy rémülten könyörgött
neki:</p>
<p>– No… no, hát ne sírjál…</p>
<p>Pál zokogott, Tassy ekkor átkarolta, vigasztalta. A Pál rémült,
felzaklatott sírása nem akart elállni. Tassy ekkor kifakadt:</p>
<p>– Hát ne sírj. Hát nem jöhetsz hozzánk. Hát mit akarsz!…</p>
<p>Pál még mindig zokogott; Tassy ekkor odahajolt hozzá és gyorsan,
halkan, izgatottan suttogta a fülébe:</p>
<p>– Hát mit akarsz? Az apám hazajött… Azt akarod, hogy
agyonlőjjön? Miskolcról is ezért jöttünk el… Puskát fogott egy
fiúra…</p>
<hr class="chap" />
<div class="chapter"></div>
<p><span class="pagenum"><a name="Page_53" id=
"Page_53">-53-</a></span></p>
<h2>A fekete asszony.</h2>
<p>Délután öt óra volt. A kaszinóban ültem és ujságot olvastam.
Körülöttem néhány kártyapárti zsongott már. Az ujságot kiolvastam,
letettem, azután kinéztem a piacra. A kunszállási piac piszkosan és
elhagyottan huzódott át a templomkertig; a templomkertből azonban
egy ember jött ki és sebbel-lobbal vágott át a kaszinó felé. Lánczy
Gyurka volt, a szolgabíró.</p>
<p>Átjött a kaszinóhoz, átugrott a három lépcsőfokon és lihegve és
fujva rontott be a billiárdszobán keresztül a kártyaszobába.</p>
<p>– Urak, – mondta lihegve, – urak, Pándy Pista hazajött.</p>
<p>A kártyázók fölnéztek.</p>
<p>– Mikor? – kérdezte valaki.</p>
<p>– Most, a négyórás vonattal. De nem ez az egész. Asszonyt is
hozott haza Amerikából.</p>
<p>– No, – mondta a doktor – és szép?</p>
<p>Lánczy Gyurkának fölvillant, fölragyogott, föllángolt az arca.
Teljes torokkal kiabált: <span class="pagenum"><a name="Page_54"
id="Page_54">-54-</a></span></p>
<p>– Szép? Az semmi. <i>Néger!</i></p>
<p>A szobában egyszerre csend lett; a kártyázás most állott csak
meg igazán, egy másodpercig teljes csend volt.</p>
<p>– Gyurka, ne bolondozz – mondta végre Rovics, a járásbíró.</p>
<p>– Becsületszavamra, – kiabálta Gyurka diadalmasan –
becsületszavamra, becsületszavamra. Néger. Olyan fekete, mint az
éjszaka. A vasútnál megakadt a forgalom. A mozdonyvezető leszállt a
mozdonyról, hogy megnézze.</p>
<p>– És biztos, hogy a felesége? – kérdezte Krausz Simon, a hercegi
bérlő.</p>
<p>– Hogyne – válaszolta Gyurka a boldogságtól és a nevetéstől
pukkadozva. – Bemutatott neki. Úgy bemutatott, mintha egy rendes
asszony lett volna.</p>
<p>– Beszéltél vele? – kérdeztem.</p>
<p>– Nem beszéltem – mondta Gyurka. – Csak angolul, meg franciául
tud. És nekem úgy tátva maradt a szám, hogy magyarul se tudtam. De
az asszony kezet nyujtott. Mintha valami uriasszony lett volna. Meg
kellett fogni a kezét. De szerencsére keztyü volt rajta.</p>
<p>A szobában ekkor zsongás, zúgás, zajgás, kiabálás, csörömpölés,
hahotázás támadt. A kártyákat lecsapták, a székeket kirugták;
kérdeztek, nevettek, szörnyűködtek, és Gyurka ragyogó arccal és
boldogan beszélt egy gyorsan összeverődött nagy kör közepén.</p>
<p>– Pándy Pista már két hete levelezett Berlinből Thureczkyékkal.
Alkudozott a felvégi házukra. A múlt héten megkötötték az alkut.
Készpénzzel fizetett. Rögtön. <span class="pagenum"><a name=
"Page_55" id="Page_55">-55-</a></span> A Kunszállás és Vidéke egy
berlini banktól kapta meg a pénzt. Kifizették egy krajcárig a
tízezer forintot. Házért, kertért, mindenért, úgy ahogy van. Igaz,
János bátyám?</p>
<p>– Igaz, – mondta Dániel, a takarékpénztári igazgató.</p>
<p>– A vonattól egyenesen odahajtattak a házhoz – monda Gyurka
nevetve. – A félszemü Kohn alig tudta őket elvinni a rozoga
fiakkerjén, mert a fél szemével mindig vissza-visszapislogott az
asszonyra. Az meg fogott egy legyezőt a kezében és legyezte magát.
Mint a majom a váradi cirkuszban.</p>
<p>Ezen olyan hahota támadt, hogy Gyurka egy darabig nem tudott
tovább beszélni. Azután folytatta az előadást, és az urak
jobbra-balra dőltek nevettükben, csapkodták a térdüket, és Geiger,
az ügyvéd, egyszerre fölpattant és azt mondta, hogy ő hazamegy és
elmondja a dolgot az asszonyoknak.</p>
<p>Mások is hazafelé készültek, hogy a dologról otthon
beszámoljanak; Rovics, a járásbíró azonban ekkor megszólalt:</p>
<p>– Mennénk el talán a tenkei út felé. Csak úgy sétáljunk egyet a
Felvégen. Hátha meglátjuk őket.</p>
<p>Ezt az indítványt általános helyeslés fogadta, és Gyurka rögtön
ajánlkozott:</p>
<p>– Én majd vezetlek benneteket.</p>
<p>Gyurka vezetése alatt valóban el is indult a társaság. Én is
mentem. A templomtéren már találkoztunk Geigerékkel. Jött az
asszony, Lázárné, a férjes lánya, és Sárika és Pannika, a két
kisasszonylánya. Kézfogások történtek, nagy nevetések, elámulások:
– <span class="pagenum"><a name="Page_56" id=
"Page_56">-56-</a></span> „hallotta már“, „hihetetlen“, „no de
ilyet“; – és a társaság a legvidámabb hangulatban tartott a Felvég
felé. Útközben még néhány kiránduló csatlakozott hozzánk és a
patika előtt egyszerre csak megláttuk Gulyásnét, a helyszerzőnét,
aki a tenkei út felől jött. Gyurka odaintette:</p>
<p>– Honnan jösz, Terka? – kérdezte tőle.</p>
<p>A kövér asszony izzadt és lihegett, és elfulva mondta:</p>
<p>– Pándyéktól, nagyságos úr.</p>
<p>Geigerné összecsapta a kezét.</p>
<p>– Jézus Mária, – mondta – csak nem látta a szerecsen
asszonyt?</p>
<p>– Jaj, tekintetes asszony, – mondta Gulyásné lihegve – azzal van
nekem most nagy bajom. Beszereztem hozzájuk Huszár Jánost
parádéskocsisnak, azt, amelyik a nagyságos szolgabíró úrnál volt.
Hát, amikor meglátta János az asszonynak azt a fekete képét,
egyszerre csak kifordult az udvarról; ő, azt mondja, az Istennek se
hajtja ennek a kocsiját. Utána szaladnának az emberek. Ő nem lesz
világ csúfja. És Bordás Emer, a szakácsné. Az ő főztjit ez a
feketeképü nem eszi. A fekete kezivel. A Pándy nagyságos úr dühös
volt. Szalajtatott mindjárt. Hogy új kocsist, új szakácsnét… Hanem
igaz, hogy – követem alássan – rusnya teremtés ám. Furcsa gusztusa
is van némelyik úrnak.</p>
<p>A Gulyásné előadását nagy nevetés fogadta. A kövér asszony egy
vállveregetéssel boldoggá téve azután elbocsáttatott. Mi pedig
vonultunk tovább a Thureczky-ház felé. A ház előlről, a tenkei úton
semmi <span class="pagenum"><a name="Page_57" id=
"Page_57">-57-</a></span> különösséget nem mutatott; a bezárt kapu
előtt azonban egy nagy csapat ember táborozott: parasztasszonyok,
lányok, gyerekek, akik a környékről összeszaladtak szerecsen
asszonyt nézni.</p>
<p>Gyurka odaintett egy parasztlegényt; attól megtudta, hogy itt
egy jó félórája hiába várnak; a legényt elbocsátotta, a társaságot
pedig levezényelte a tenkei országútról a Jablonszky-tag felé.</p>
<p>– Menjünk a kert alá, – mondta – ott talán látunk valamit.</p>
<p>Némi kerülővel elértük a kert alsó végét; itt alacsony rácsos
kerítés volt; a kerítésen szépen be lehetett látni a kertbe, de a
földieper-ágyakon kívül egyelőre semmi néznivaló nem akadt. A
társaság várt, beszélgetett, nevetett, azután türelmetlenkedni
kezdett és már menni készült, amikor Gyurka egyszerre
fölkiáltott:</p>
<p>– Hahó, ott jönnek ni…</p>
<p>A gyümölcsös felől lassu lépésben két alak tartott a
veteményeskert felé. Pándy Pista. És a szerecsen asszony. Lassan
jöttek; Pista nyilván a kertet mutogatta az asszonynak; az asszony
bő, barna selyemruhát hordott; csakugyan fekete volt… A társaság a
kerítésen kívül elhallgatott; bámult; azután tolakodni kezdett
előre; az asszonyok lökdösték egymást és vihogtak.</p>
<p>Pándy Pista ekkor észrevette a társaságot. Fölkapta a fejét,
összehuzta a homlokát, az arca kipirosodott. Már egészen közel
voltak. Szólt valamit az asszonynak, az asszony megállott és
kíváncsian nézett a kerítés felé, Pándy Pista pedig odalépett a
kerítéshez, <span class="pagenum"><a name="Page_58" id=
"Page_58">-58-</a></span> a rácsra rátette a kezét és dühtől
reszkető hangon mondta:</p>
<p>– Minek köszönhetem ezt a szerencsét?</p>
<p>A társaság megnémult, hátrahuzódott, készült az eloldalgásra,
Lánczy Gyurka azonban kötelességének érezte, hogy helyt álljon.</p>
<p>– Itt vagyunk, – mondta bizonytalanul. – Szabad mezőn, városi
területen.</p>
<p>Pándy Pistának kidagadtak a homlokán az erek és recsegő hangon
szólalt meg:</p>
<p>– De remélem, nem várod meg, amíg onnan is elpofozlak.</p>
<p>Újra nagy csend támadt. Hallgatás. Két másodperc, három
másodperc, öt másodperc. Végre megszólalt Gyurka dadogva:</p>
<p>– Ezért majd számolunk.</p>
<p>Fölkapta a fejét, hátraszegte, és kemény léptekkel, peckesen
elindult. Pándy Pista visszafordult a szerecsen asszony felé. Mi
pedig kissé elfogódva kocogtunk Gyurka után.</p>
<p>Az országúton végre visszakapta Gyurka a hangját.</p>
<p>– Ilyen szemtelenség, – mondta pattogva. – Még neki áll följebb.
Még ő beszél. Örüljön, hogy nem toloncoltatom el azt a szemetet,
akit idehozott. Közbotrány. Szégyent hoz a városra. Csudánkra
fognak járni az egész vármegyéből. Szégyent hoz az egész magyar
középosztályra. A törökverő Pándy Gergelynek az ivadékai… Az egri
hős ivadékai szerecsen gyerekek. No majd megmutatom én neki.</p>
<p>… A társaság zajosan és méltatlankodva helyeselt, <span class=
"pagenum"><a name="Page_59" id="Page_59">-59-</a></span>
mindazonáltal kissé nyomott hangulatban oszlott szét.</p>
<p>Másnap délben eljött hozzám Pándy Pista. Nem adott kezet.
Korrekt volt, nagyon udvarias, de hideg.</p>
<p>– Azért jöttem, – mondta – hogy igen alázatosan megkérjelek,
vállald el Lánczy Györggyel szemben a képviseletemet.</p>
<p>– Igen, Pista, – mondtam – szívesen, ha szolgálatot teszek vele
neked.</p>
<p>Ekkor kezet nyujtott, megrázta a kezemet, nagyot sóhajtott és
beledobta magát egy székbe.</p>
<p>– Na, hála Istennek, – mondta – csakhogy benned nem
csalódtam.</p>
<p>Csikorgatta a fogát.</p>
<p>– Öten utasítottak vissza. Szamarak. Gazemberek. De majd
megmutatom nekik.</p>
<p>Csillapítottam; számolni kell, mondtam, a vidék
konzervativizmusával, nem szabad rossz néven venni; ami szokatlan,
az itt már bűn…</p>
<p>– De hát mi bűn van abban, Istenem, – fakadt ki elkeseredve, –
hogy elvettem? Mert a bőre fekete? Én szeretem. Jobb, kedvesebb,
derekabb, okosabb, mint valamennyi kunszállási liba összevéve. Jó
volt hozzám. Boldog voltam vele. Boldog vagyok vele.</p>
<p>– De Pista: Amerika és Kunszállás.</p>
<p>Legyintett a kezével. Fanyarul mosolygott.</p>
<p>– Hiszen Amerika se, – mondta keserűen. – Ott is megbotránkoztak
rajta. A fehér ember ott is gőgös. Még Coloradóban is megdöbbentek
rajta. Pedig ott az ő apja a legnagyobb úr.</p>
<p>Újra legyintett a kezével. <span class="pagenum"><a name=
"Page_60" id="Page_60">-60-</a></span></p>
<p>– No mindegy, – mondta. – Hát vállalod a dolgot, ugy-e? És másik
segédről azután te gondoskodol. És természetesen: verekedni
akarok.</p>
<p>… Délután elmentem a kaszinóba. Nagy fölháborodással
fogadtak.</p>
<p>– Hogy merted elvállalni az ügyét? – támadott rám Gyurka.</p>
<p>– Gyurka, neked coki most, – válaszoltam szeliden. – Az
ellenfeled segédje vagyok. Talán nem akarsz vele verekedni? Akkor
minek provokáltattad. Ha pedig provokáltattad, akkor az ellenfeled
segédjéhez egy szót se. És hapták!</p>
<p>Egy másodpercig úgy látszott, hogy ebből is pofozkodás lesz.
Gyurkában azonban végre fölébredt a lovagias lelkiismeret,
elvonult, és csendben agitált amellett, hogy Pándyt társadalmi
bojkott alá kell vetni, engem pedig lehetőleg ki kell golyózni a
kaszinóból.</p>
<p>A társadalmi bojkott terve túlságosan népszerü volt; ez ellen
egy szót sem lehetett szólni a felzúdult intelligenciának; a saját
kigolyóztatásomat azonban sikerült elhárítanom úgy, hogy a
kártyaszoba közepén nagy beszédet mondottam és a kunszállási
kaszinó lovagias lelkiismeretére appelláltam. A kaszinó, mondtam,
nem vonhatja meg egy becsületbeli ügyben a maga lovagias segélyét
egy embertől, akinek bizonyos cselekedeteiről lehetünk akármilyen
véleménnyel, aki azonban mégis gentleman, és aki nem szabad hogy
hiába forduljon más korrekt gentlemanekhez segítségért.</p>
<p>A gentleman szó és az, hogy párbajkódexekre is <span class=
"pagenum"><a name="Page_61" id="Page_61">-61-</a></span>
hivatkoztam, eldöntötte az ügyet. Kigolyózni nem fognak; a fenforgó
ügyet le kell bonyolítani a lovagiasság szabályai szerint; a
kaszinó és az egész intelligencia azután tetszése szerint szabja
meg magatartását a szóban levő gentlemannal szemben.</p>
<p>Harmadnap megvolt a párbaj. Előbb Miskolcról pisztolyokat és
kardokat kellett hozatni. A párbajnál Gyurka feltünően sápadt volt,
influenzáról panaszkodott, amely nagyon megviselte. Pándy görcsösen
kapta a kezébe a pisztolyát, megtette mind az öt lépést a
barrierig, és onnan összeszorított foggal, nagyon nyugodtan és
nagyon hosszan célzott az aggasztóan ingadozó Gyurkára. Nem
találta. Két lövés közül egyszer sem. Gyurka, aki az első lövését
elfelejtette kilőni a tíz másodperc alatt, amelyet én számoltam le
és aki a második lövését egyszerűen beledurrantotta a levegőbe,
szigoruan állította utóbb, hogy mind a két golyót látta a füle
mellett elrepülni.</p>
<p>A kardpárbajban, amely ezután jött, Pándy gyilkos rohammal
ugrott neki Gyurkának. Az ijedt és ügyetlen paradeját egyszerűen
átvágta, a kardja lezuhant a Gyurka fejére. A Gyurka kezében
lehanyatlott a kard és lehanyatlóban végighasította a nagyon is
közelre beugrott Pándy homlokát és a jobb arcát. Gyurka maga szép
csendesen lefeküdt a földre.</p>
<p>Öt perc múlva, mire a Pándy sebét bevarrták, magához tért. A
kard lapjára fordult, semmi komoly kárt nem tett benne, csak egy
nagy daganat kezdett az ütése nyomán szép csendesen duzzadozni.
Gyurka másnap azt állította, hogy véletlenül csúszott el és ez volt
a szerencséje annak a fickónak… <span class="pagenum"><a name=
"Page_62" id="Page_62">-62-</a></span></p>
<p>Pándy a párbaj után karon fogott.</p>
<p>– Gyere, – mondta.</p>
<p>Elvitt magához. Kiváncsian mentem vele. A házuk ablakában ott
állott az asszony. Mire a kapuba értünk, elébünk jött. Kitárta a
karjait.</p>
<p>– Egy szót se, – mondta Pándy. – A cselédek előtt egy szót
se.</p>
<p>Bementünk a házba. Amikor egy szobában végre megálltunk, akkor
az asszony térdre esett, átkarolta a Pándy lábát, és csendesen
zokogott. Nem akart fölkelni. Pándy hagyta. Ő is meg volt
hatva.</p>
<p>– Hát nem érdemli meg, hogy szeressem? – kérdezte
mosolyogva.</p>
<p>Azután az íróasztala felé intett.</p>
<p>– Nézz oda, – mondta. – Ott van egy levél. A te számodra. Ha
bajom történt volna, neked kellett volna őt is hazaszállítanod.</p>
<p>Az asszony végre fölkelt a földről, megcsókolta a Pándy kezét,
azután megcsókolta a kötést a fején. Pándy ekkor bemutatott. Az
asszony kezet nyujtott. Kis, meleg, fekete keze volt. Angolul
beszélt. Pándy mondta, hogy csak franciául tudok. Az asszony erre
franciául beszélt. Megköszönte, hogy szolgálatokat tettem az
urának. Mikor látta, hogy franciául is hibásan beszélek, németül
kezdett beszélni.</p>
<p>Pándy hozzám fordult.</p>
<p>– Látod, – mondta, – milyen intelligens. Három hónapig voltunk
Berlinben. Azalatt megtanult németül.</p>
<p>Az asszony nem értette, mit mond. Rám mosolygott és kiment, hogy
valami ennivalót adasson. <span class="pagenum"><a name="Page_63"
id="Page_63">-63-</a></span></p>
<p>– Német cselédeket hozattam Budapestről, – mondta Pándy.</p>
<p>Az asszony azután visszajött. Leült. Beszélgetett. Csakugyan
intelligens volt. Az egész Kunszállásról, minden elbámészkodásról
és haragról, amely fogadta, nyugodtan és okosan beszélt. Pándy
azután irodalomról beszéltette, azután művészetről; azután
leültette a zongorához és francia és német dalokat énekeltetett
vele. Zengő, meleg althangja volt; és tudott énekelni.</p>
<p>Estére járt, amikor elbúcsúztam. Pándy kikisért.</p>
<p>– Hát mondd, – kérdezte, – olyan lehetetlen ezt az asszonyt
szeretni?</p>
<p>– Nem, – válaszoltam igaz meggyőződéssel. – Nem.</p>
<p>Nem is volt lehetetlen. Az asszony szép, karcsu, délceg, fiatal
teremtés volt; a bőre nem is fekete igazában, hanem sötétbarna,
amelyen valami rózsaszín tüzel át; az ajkai alig duzzadtak; az orra
kicsi, de nem csunya; a haja kóchaj, de nem degusztáló; a teste
meleg, szép, parfümtől illatos…</p>
<p>A kaszinóban minderről hallgattam. Faggattak, de nem szóltam
semmit, mert egyelőre úgyis hiába lett volna minden. A társadalmi
bojkott szervezése befejeződött. Kinézni őket, ha nyilvános helyre
el merészelnének menni… A köszönésüket nem fogadni… A látogatásukat
– ha merészelnék – szintén nem fogadni…</p>
<p>Satöbbi. Satöbbi. A bojkott a következő napokban és hetekben
egyelőre csak elvben volt meg. Pándyék sehová nem mentek, a házból
ki nem mozdultak. Pándy otthon tárgyalt különböző emberekkel,
ügynökökkel, <span class="pagenum"><a name="Page_64" id=
"Page_64">-64-</a></span> kupecekkel, akiket magához rendelt. Az
intelligencia helyett ez alatt az idő alatt egyelőre a parasztokkal
kellett megküzdenie.</p>
<p>A kunszállási cselédek egymásután szöktek meg tőle. Dupla
fizetést adott nekik, mégsem birták ki hét napnál tovább a
csufolódást, amely kísérte őket. A kunszállási hetivásárok ekkor
ugyanis megélénkültek. Vezekényről, Ujfaluból, Tárkányból
fölkerekedtek az emberek és bejöttek hozzánk, mert híre futott,
hogy Kunszálláson szerecsen asszonyt lehet látni. És éppen olyan
ruhában jár, mint az idevaló uriasszonyok… Szerdánként a
hetivásárról nagy karavánok indultak a Felvégre és órákhosszat
ácsorogtak a Thureczky-ház előtt és a kert alatt, hogy hátha
megláthatnák a szerecsen asszonyt. A Pándy cselédeit a hetivásáron
körülfogták, faggatták, kicsufolták…</p>
<p>A parasztgyerekek – nagy suhancok is – bemásztak a kertbe és
keresték a szerecsen asszonyt. Pándy kikergette őket; erre
éjszakánkint látogatták meg a kertet, elpusztították a
veteményeket, megvagdosták a gyümölcsfákat. Egy éjszaka Pándy
közéjük lőtt és egyet megserétezett; erre másnap felgyujtották a
zsuppal fedett üvegházat. Az üvegház oltására egyetlenegy ember sem
ment be a kertbe. A parasztok megálltak a kerítésnél és onnan
nézték, hogyan ég le földig a ház.</p>
<p>Ekkor azonban nevezetes dolog történt. Bauer, a közjegyző,
bejött a kaszinóba s bejelentette:</p>
<p>– Urak, Pándy Pista ma megvette az öreg Löwy birtokát. A
Fácányosnál. Ezeregyszáz hold. Négyszázezer forint. Készpénz…
Pándy-birtok volt az valaha… <span class="pagenum"><a name=
"Page_65" id="Page_65">-65-</a></span></p>
<p>Erre nagy csend támadt. Erre senkinek nem volt szava. Bauer
egyéb ujságot is tudott.</p>
<p>– De meg akarja venni a bárótól is a Sárgatanyát. Alkuszik
rá.</p>
<p>Erre még nagyobb lett a csend. És másnap, mikor délután elmentem
Pándyhoz, ott találtam az előszobában Geigert, az ügyvédet.</p>
<p>– Mit csinálsz itt? – kérdeztem tőle.</p>
<p>– Várok, – mondta zavarodottan. – Egy kis dolgom van.</p>
<p>Nem válaszoltam. Egy német cseléd jött, hogy menjek be a
nagyságos úrhoz. Bementem. Pándy egyedül volt a szobájában.</p>
<p>– Geiger van itt az előszobában, – mondtam neki.</p>
<p>– Tudom, – válaszolta. – Váratom.</p>
<p>Csodálkozva néztem rá.</p>
<p>– Váratom, – mondta újra. – Így fognak mind várni az
előszobában. Egy félórán alul egyik se. Némelyik egy órát is. Ez
itt uradalmi ügyész akar lenni. Lesz is. De várjon. És a tekintetes
asszony és a kisasszonyok majd viziteljenek itt a feleségemnél.</p>
<p>Negyednapra megtörtént ez a vizit, és a tekintetes asszony és a
kisasszonyok oda voltak a csodálkozástól, hogy a… az asszony…
tudniillik… az asszony… Pándyné ő nagysága milyen művelt, olvasott
egy teremtés… igazi… igazi uri hölgy.</p>
<p>Egy hét múlva Pándy új vizitet kapott. Az öreg Dániel János, a
takarékpénztár igazgatója tette nála tiszteletét. Már csak eljött
gratulálni, hogy Pista öccse ilyen szépen visszaszerzi őseinek a
birtokát. <span class="pagenum"><a name="Page_66" id=
"Page_66">-66-</a></span> Pista öccse ugyanis aggasztó mértékben
kezdte vásárolni a takarékpénztár részvényeit.</p>
<p>A parasztokkal is rendbe jött a dolog. Pándy egyrészt óriási
kutyákat tartott, – egészen furcsa, ismeretlen fajtáju, de nagyon
vérszomjas állatokat – másrészt igen bőkezüen fizetett. A
béreseknek egy szép napon, se szó se beszéd, fölemelte a bérét.
Ilyesmi még soha sem történt Kunszálláson. Aratókat a felvidékről
akart hozatni; a parasztok azonban ekkor deputációt küldtek hozzá
és megkérték, hogy ezt már ne tegye. Inkább majd ők vigyáznak a
rendre. Tudják ők, hogy a nagyságos asszony is kegyes keresztény
lélek. A plébános úr megmagyarázta…</p>
<p>Ekkor azután – izgatott vita következményeképpen – a birtokosok
indítottak Pándyhoz deputációt a kaszinóból. Ne tegye tönkre az
amúgy is szorongatott középosztályt. Véreit. Ne kapassa el a
parasztot azokkal a túlmagas bérekkel. Amúgy is alig lehet már
bírni vele. Pándy – a kellő várakoztatás után – bebocsátotta a
deputációt és kilátásba helyezte, hogy majd megfontolja, mit tehet
az érdekükben…</p>
<p>Ekkor jött a szép május hónap és vele a tüzoltómajális. És ekkor
nem történt kevesebb, mint az, hogy a kunszállási önkéntes tűzoltók
– némi vita után – Pándy Istvánné úrhölgyet is felkérték lady
patronessnek. Az asszony elfogadta a megtiszteltetést; Pándy másnap
kétezer forintot küldött Bauerhez, a közjegyzőhöz, aki
tűzoltófőparancsnok volt, „szerény jeléül annak a
nagyrabecsülésnek, amelyet a kunszállási önkéntes tűzoltó-egylet
önfeláldozó tevékenysége iránt <span class="pagenum"><a name=
"Page_67" id="Page_67">-67-</a></span> érez“; és amikor a majális
estéjén a négylovas kocsijuk berobogott a városháza udvarára, ahol
a majális volt, és amikor Bauer karonfogva vezette az asszonyt a
vacsorázó-asztalok felé, az önkéntes tűzoltók olyan üdvriadallal
fogadták őket, hogy Bohus, a képviselőnk elsápadt irigységében.</p>
<p>Ezen az estén Lánczy Gyurka elbusultan ivott egy távoli
asztalnál. Éjféltájban odaküldött hozzám egy tűzoltót, aki a
fölszolgálásra ügyelt. Beszélni akar velem. Odamentem hozzá.
Leültem melléje.</p>
<p>– Pajtás, – mondta, – szeretsz-e engem?</p>
<p>– Hogyne szeretnélek, Gyurka.</p>
<p>– Hát ha szeretsz, eredj oda Pándy Pistához és mondd meg neki,
hogy ki akarok békülni vele.</p>
<p>– No, no, Gyurka…</p>
<p>– Semmi nono. Ki akarok békülni. Én bocsánatot kérek. Uriember
bocsánatot kér, ha belátja, hogy tévedett.</p>
<p>Habozott egy kicsit; egy szót keresett; végre megtalálta.</p>
<p>– Kulturember vagyok én, – mondta föllelkesedve. – Igaza van
Geigernek. Az ostoba faji előitéletet le kell győzni.</p>
<p>– Hát Gyurka, – mondtam én erre, – jól van, én vállalom a
közvetítést. De nem ma. Nem most. Aludj egyet a dologra; és ha
holnap is akarod, beborozatlanul is akarod, akkor beszélek
Pándyval.</p>
<p>Gyurka felsőbbségesen nézett rám.</p>
<p>– Fiam, – mondta lenézően, – nem a bor beszél én belőlem. Ez a
két üveg!… De a télen rendkivüli <span class="pagenum"><a name=
"Page_68" id="Page_68">-68-</a></span> közgyűlés lesz. Az öreg
lemond. Főszolgabíró akarok lenni. Pándynak annyi itt már az
embere…</p>
<p>– Jól van Gyurka. Holnap.</p>
<p>– Nem. Most.</p>
<p>Kénytelen voltam odamenni Pándyhoz és közölni vele a Gyurka
kérését. Pándy mosolygott.</p>
<p>– Majd holnap, – mondta nyugodtan. – Várnia kell az
előszobában.</p>
<p>De Gyurka nem hagyta magát. Visszaszalajtott Pándyhoz, hogy ha
rögtön bele nem egyezik abba, hogy ő a nyilvánosság előtt jóvátegye
azt, amit vétett, akkor ő nekiugrik itt és össze-vissza
csókolja.</p>
<p>– Régi cimborák vagyunk mi!… Atyafiak is volnánk!…</p>
<p>Pándy erre kénytelen volt beleegyezni az ünnepies kibékülésbe.
Gyurka a hír vétele után talpra szökött, kihuzta magát, odanyomult
Pándy elé és kerek kis beszédben állapította meg, hogy az igazi
uriember jóváteszi azt a hibát, amelyet elkövetett…</p>
<p>Pándy kezet nyujtott neki:</p>
<p>– Jól van Gyurka. Ülj le.</p>
<p>Gyurka a nagyságos asszonytól is bocsánatot óhajtott kérni.
Pándy odafordult a feleségéhez és mosolyogva mondott neki néhány
angol szót. Az asszony fölemelte a fejét és érdeklődve pillantott
Gyurkára. Gyurka megismételte a kerek kis szónoklatot, az asszony
mosolygott és kezet nyujtott neki. Az asztalnál halk éljenzés
támadt a kibékülés láttára; Gyurka leült az asszony mellé. Előbb
magyarul beszélt hozzá. Az asszony egy tört magyarságu mondattal
válaszolt:</p>
<p>– Nem tudni magyarul… <span class="pagenum"><a name="Page_69"
id="Page_69">-69-</a></span></p>
<p>Gyurka ezt a mondatot elragadónak találta. Az asztal
hasonlóképpen. Gyurka erre németre fordította a beszédet.
Keservesen dadogott, de lelkesen és kitartóan beszélt. Az asszony
előbb bámulva hallgatta, azután egészen feléje fordult, nagy
szemekkel nézett rá, és mosolygott…</p>
<p>Hajnaltájban, hazafelé menet Gyurka hozzám csatlakozott.
Hallgatva mentünk. Gyurka egyszerre megszólalt:</p>
<p>– A fűzfánfütyülőjét, – mondta őszintén.</p>
<p>– Mi az Gyurka?</p>
<p>– Te, ez nem is csunya asszony…</p>
<p>– Kicsoda, Gyurka?</p>
<p>– A… az a… az asszony. A Pándy Pistáé. Szép asszony az, ha
fekete is.</p>
<p>Hallgattam. Gyurka rövid habozás után ismét tett egy
nyilatkozatot.</p>
<p>– Hogy annak micsoda termete van!…</p>
<p>Hallgattam. A kapum elé értünk. Gyurka befejezte az
észrevételeit.</p>
<p>– Hogy annak a Pistának micsoda kutya szerencséje van!…</p>
<p>Nem válaszoltam. Kezet fogtam vele; és ott hagytam Gyurkát
észleleteivel a hűvös, szép májusi hajnalban.</p>
<p>Negyednap elmentem Pándyhoz. Nem találtam otthon. A lakásból
énekszó hallatszott ki.</p>
<p>– A nagyságos asszony itthon van? – kérdeztem a
szobalánytól.</p>
<p>– Igenis. A szolgabíró úr van itt vizitben.</p>
<p>Egy hét múlva, estefelé a tenkei országúton két <span class=
"pagenum"><a name="Page_70" id="Page_70">-70-</a></span> lovassal
találkoztam. Az egyik az asszony volt. Szép lovon ült; és jól ült
rajta; így látszott meg, milyen hibátlan, délceg alakja van. A
másik lovas Gyurka volt. Köszöntem nekik. Megállottak.</p>
<p>– Gyurka, te lovagolsz? – kérdeztem meglepetve.</p>
<p>– Huszár voltam én, – felelte Gyulka.</p>
<p>– De eddig nem lovagoltál.</p>
<p>– De most lovagolok. Eddig nem volt társaságom.</p>
<p>Azután elbúcsúztunk egymástól. Egy hét múlva megkérdeztem
Pándytól:</p>
<p>– Te! Nem jár ez a Gyurka egy kicsit túlságosan is gyakran
hozzátok?</p>
<p>Pándy fanyarul legyintett.</p>
<p>– Mit csináljak? Csak nem tilthatom ki. És az asszonynak
tetszik.</p>
<p>Megvakartam a fejemet.</p>
<p>– Öregem… nem kellene talán annyi időt a gazdaságban
töltened?…</p>
<p>Megint bosszankodva legyintett.</p>
<p>– Csak nem fogom őrizni? Mikor már egy asszonyt őrizni kell…</p>
<p>Egy hónap múlva, aratás táján azután furcsa dolog történt: Pándy
váratlanul jött haza egy délelőtt és a lakásban egy bezárt ajtóra
akadt. A bezárt ajtó mögött az asszony volt. És Gyurka.</p>
<p>Az asszony kétségbe volt esve; sírt, letérdelt; Gyurka hősies
pózban állott; Pándy fölemelte az asszonyt; leültette; Gyurkát is
leültette; és nagyon nyugodtan mondta: <span class=
"pagenum"><a name="Page_71" id="Page_71">-71-</a></span></p>
<p>– Mi most elválunk majd. Azután összeházasodhattok, ha
akartok.</p>
<p>Az asszony sírt, tiltakozott a házasság ellen; Pándy azonban
nyugodtan mondta neki:</p>
<p>– Mi mindenesetre elválunk. A többi a maga dolga. Ezt a házat én
megtartom. Maga, ha itt akar maradni, megveheti a Jablonszky-házat.
Eladó. De ha nem utazik el innen, ha itt marad, szeretném, ha
addig, míg az elválás nincs kimondva, nem történnék botrány.</p>
<p>Ezt megigérte az asszony is, Gyurka is. Az asszony másnap
megvette a Jablonszky-házat. A dolgot én Pándytól tudtam meg. De
megtudhattam volna Gyurkától is, mert mire az asszony harmadnapra
átköltözött a Jablonszky-házba, tudta az egész város.</p>
<p>Gyurka úgy járt-kelt a városban, mint az asszonynak, „annak a
szép fekete asszonynak“ a hivatalos vőlegénye. Pándy közölte vele,
hogy a vagyonnak a nagyobb része az asszonyé; az övé csak a kisebb
birtok; és Gyurkának ezer terve volt a vagyon kezelésére nézve.</p>
<p>A válópör nem ment elég gyorsan. Eljött a tél, és úgy volt, hogy
a válást csak tavaszra mondja ki a bíróság. Ekkor egy napon
megrendülve jött hozzám Gyurka.</p>
<p>– Te, – kérdezte felindultan, – hallottad, mi történt?</p>
<p>– Mi?</p>
<p>– Tegnap éjjel Simkó, az éjjeli őr, egy alakot látott a
Jablonszky-ház ablakából kiugrani. Megfogta. Hát tudod ki volt?
<span class="pagenum"><a name="Page_72" id=
"Page_72">-72-</a></span></p>
<p>– Ki volt?</p>
<p>– Rovics Zoltán.</p>
<p>Rovics Zoltán a járásbíró jogász-fia volt. Méltatlankodva
mondtam:</p>
<p>– Hallatlan. Ilyen intelligens fiatalember adja betörésre a
fejét.</p>
<p>Gyurka kiegyenesedett és felháborodva kiáltotta:</p>
<p>– Csak nem hiszed, hogy betörni volt ott?</p>
<p>– Nem? Hát minek?</p>
<p>– Az asszonynál volt.</p>
<p>– Ne mondd.</p>
<p>– De. És Simkót megszorítottam és azt mondta: azt hiszi, Viczay
Gézát is látta már egyszer…</p>
<p>– No ilyet. Hallatlan.</p>
<p>Gyurka elkeseredve fakadt ki:</p>
<p>– Mindennek az a szamár Pándy az oka. Mit tiltott el engem az
asszonytól. Most ez lett belőle.</p>
<p>Mélabúsan integettem. Gyurka dühbe jött:</p>
<p>– A keserves istenfáját, – mondta, – most azért se
engedelmeskedem neki. Nem én. Majd megmutatom.</p>
<p>– Mutasd meg, Gyurka! – mondtam biztatóan.</p>
<p>Gyurka elvágtatott. Délután felkerestem Pándyt.</p>
<p>– Hallottad, – kérdeztem – azokat… azokat a dolgokat?</p>
<p>– A Jablonszky-ház?</p>
<p>– Igen.</p>
<p>Bosszankodva intett.</p>
<p>– Az egész város tele van velük. Viczay Géza is volt már nála.
Tudom is én… talán más is… <span class="pagenum"><a name="Page_73"
id="Page_73">-73-</a></span> Egész nap nála lebzselnek, vendégeli
őket; azután éjszaka is eljárnak hozzá.</p>
<p>Undorodva intett:</p>
<p>– Eh!… Utálom az egész dolgot. Ma délben nála voltam.</p>
<p>– Minek?</p>
<p>– Hogy utazzon el innen.</p>
<p>– És?</p>
<p>– Nem akar.</p>
<p>– Miért?</p>
<p>Pándy fanyarul mosolygott:</p>
<p>– Mert itt… mert itt… a pénzéért fehér embereket kap.</p>
<p>Elfordult és még egyszer intett mély undorral.</p>
<p>– Engem imád. Letérdel előttem. De fehér embernek nem tud
ellentállni.</p>
<p>Nem beszéltünk többet a dologról. A kunszállási intelligencia
rövid habozás után fentartotta az asszonnyal az érintkezést. Eltelt
a tél, jött a tavasz, a válópörnek is vége lett és márciusban,
mikor az ibolyák nyiltak, Gyurka oltár elé vezette az asszonyt. A
templom zsufolva volt; még a templomkert is; a plébános összetette
a kezét és szeliden mosolygott le az új párra, az orgona zúgott és
a rossz skurcban festett kunszállási angyalkák is mosolyogtak a
falon.</p>
<hr class="chap" />
<div class="chapter"></div>
<p><span class="pagenum"><a name="Page_74" id=
"Page_74">-74-</a></span></p>
<h2>Regina kisasszony.</h2>
<p>Déghy, aki a vacsoránál és a feketekávénál boldog
bőbeszédüséggel fecsegett, egyszerre gondolkozva kezdte nézni a
szivarja füstjét és lassankint egészen elhallgatott; kérdeztem, mi
baja, – nem mondta meg, nem faggattam; hallgattunk; később magától
megszólalt és elmondta azt, ami itt következik:</p>
<p>– Mikor kikerültem a gimnáziumból, az apám közölte velem, hogy
kereskedő leszek. Mukkanni sem mertem, az öreg hajthatatlan zsarnok
volt; egyetlenegyszer kockáztattam meg azt a kérést, hogy inkább a
zeneakadémiába mennék, ekkor majdnem pofonütött, kijelentette, hogy
félbolond muzsikusok számára egy vörös rézkrajcárja sincs, – egy
októberi napon berukkoltam tehát a Kunetz és Mayer céghez, a
buzaemberekhez, a nagy gabonakereskedőkhöz. Az irodájuk a
Dunaparton négy szük, sötét és hihetetlenül mocskos kis szobából
állott; mindent piszkosnak éreztem bennük, az íróasztalokat, a
könyveket, a székeket, <span class="pagenum"><a name="Page_75" id=
"Page_75">-75-</a></span> mindenen vastag rétegben tapadt a piszok
és sohasem értettem, hogy Kunetz, aki elegáns úr volt,
versenyistállót tartott és az apám állítása szerint az egész
vármegyénket zsebredughatta volna, hogyan tud órákat eltölteni
buzgó, friss és vidám munkával ebben az ólban. A legbelső szoba
volt az övé, a következő Mayeré, a cégtársé, a harmadik szobában
trónolt néhány főbb hivatalnokkal Schwarz úr, a cégvezető, az
utolsó, a negyedik szobában volt összepréselve a kisebb
hivatalnokok egész tömege.</p>
<p>Ide kerültem én is. Nem fogadtak rosszúl. Kunetz, akivel az apám
üzleti összeköttetésben állott, kezet fogott velem, ami óriási
szenzációt keltett; Schwarz úr, aki egyébként csendes és makacs
embernyuzó volt, kijelentette rólam, hogy, „uri fiu“ vagyok, és
kegyelmébe fogadott; a többiek is egytől-egyig szeretetreméltóak
voltak hozzám. Ez annál inkább említésre méltó, mert pár nap alatt
meggyőződtek róla, hogy soha sem fogják hasznomat venni. Semmire,
de éppenséggel semmire sem voltam használható; képes voltam a
legegyszerűbb dolgokat is összezavarni, és a legfontosabbakat is
elrontani, ha rám bizták őket. Azt kérdezed: miért szerettek mégis?
Hát éppen ezért. Olyan nyilvánvaló volt, hogy én senkivel sem fogok
versenyezni, hogy én senkinek sem fogok ártani, hogy én általában
nem fogok ezzel az üzlettel foglalkozni, hogy még az ötödik
hónapban is vendégnek tekintettek. Egy szimpatikus idegen, egy
kellemes látogató voltam nekik, egy más világból való lény, akinek
a sok ügyetlenségére jóindulatu felsőbbséggel néztek le…
<span class="pagenum"><a name="Page_76" id=
"Page_76">-76-</a></span></p>
<p>Eleinte rám biztak egyet-mást, később szeliden félretoltak,
lassankint beszüntették üzleti tehetségeim kiaknázását. Békében
hagytak. Én megjöttem, leültem piszkos kis asztalom mellé,
körülöttem néha zajlott a forgalom és sustorgott a munka; én
cigarettáztam, olvastam, kottát lapozgattam a mocskos kis
asztalnál.</p>
<p>Egy napon, amint így olvastam, észrevettem, hogy valaki néz,
kitartóan, elmerülten, makacsul néz. Felpillantottam a könyvem
mögül, és két csillogó, kerek, apró szemnek a pillantásával
találkozott a tekintetem. A két szem egy fonnyadt, fáradt kis
egérfejből csillogott ki, a fonnyadt kis arc vörösre pirult, mikor
a könyvből fölnéztem…</p>
<p>Ez Grün Regina kisasszony volt, a gépírókisasszony, az egyetlen
nő a büróban. Az egyetlen nő, egy vérszegény, fakó, csendes, félénk
öreg leány, egy huszonkilenc éves, szűkvállu, fonnyadt szűz, egy
soha nem virágzott asszonytalan asszony, egy elhervadt, elaszott,
sovány, sápadt, alázatos, kis teremtés, mindenkinél hátrább lévő,
mindenkinek engedelmeskedő, a rabszolgák között is az utolsó. A
formátlan kis teste összehuzódott a gépe mellett a széken; ijedten
és buzgón kopogott, ha munkát kapott; mindenki goromba volt hozzá;
Schwarz úr a vérét szokta színi, akár volt rá ok, akár nem; amikor
nem is volt dolga, akkor is aggódva és fürkészve nézegetett körül,
nincs-e valami kifogás ellene; amikor azután egy félóráig csend
volt és sehonnan nem fenyegetett veszedelem és sehonnan nem jött
munka, akkor összetette a kezét az ölében, megpihent, megnyugodott
és engem nézett… <span class="pagenum"><a name="Page_77" id=
"Page_77">-77-</a></span></p>
<p>… Regina kisasszony elpirult, elfordította a fejét és én bámúlva
néztem reá. Az irodában én voltam az egyetlen, aki néha egy jó szót
szólt hozzá, aki néha beszélgetett vele, Regina kisasszony ezért
kiszolgált engem, rendben tartotta az asztalomat és cigarettákat
töltött nekem… Tizenkilenc éves voltam akkor, erős, bátor, vad,
szép fiu; leánymosolygásokkal és asszonycsókokkal volt tele a
lelkem; nem volt negyedórám, amikor nőre ne gondoltam volna; három
asszonnyal volt dolgom egyszerre; a vadságomnak, az erőmnek, a
győzelmes, szép fiatalságomnak az állandó mámorában éltem; minden
nő érdekelt… De Regina kisasszonyra sohasem néztem más gondolattal,
mint azzal, hogy Regina kisasszony ül a gép mellett és
kopogtat.</p>
<p>Regina kisasszony azonban elpirult… És másnap ismét elpirult… És
harmadnap ismét… És ha egy szabad félórája volt, összetette a kezét
az ölében, forgolódott, zavarodottan izgett-mozgott és végre is oda
fordult, hogy engem nézzen. Szegény, fonnyadt, huszonkilenc éves
leány volt és én tizenkilenc éves, erős, nagy, szép fiu voltam.
Szerelmes lett belém. Tisztelettel, félénken, alázatosan szeretett…
Kiszolgált továbbra is. Én eleinte zavarban voltam, azután
megszoktam a dolgot, nyugodtan olvastam tovább, ha Regina
kisasszony nézett, és Regina kisasszony alázatosan, csendesen,
szótlanul szeretett engem.</p>
<p>Egy év múlva megkaptam az anyai örökségemet és otthagytam Kunetz
és Mayert. Bementem az irodába elbúcsúzni. Kunetz kezet fogott
velem. Schwarz úr megveregette a vállamat és biztatott, hogy csak
viseljem <span class="pagenum"><a name="Page_78" id=
"Page_78">-78-</a></span> jól magamat, jó modorral sokra viheti az
ember; a hivatalnokok sok szerencsét kívántak…</p>
<p>Regina kisasszony ott állott az írógépe mellett; sápadt volt az
arca és sovány, szűk kis vállai meg-megrándultak. Egy zavarodott,
alázatos, kínos mosoly volt az arcán. Odamentem hozzá és
megszorítottam a kezét.</p>
<p>– Isten vele, Regina kisasszony, – mondtam neki nagyon
melegen.</p>
<p>Remegett a színtelen, vértelen, fakó kis ajka.</p>
<p>– Isten áldja meg, Déghy úr, – mondta reszketve és halkan.</p>
<p>Éreztem, hogy mondanom kell valamit.</p>
<p>– Köszönöm, Regina kisasszony, hogy olyan jó volt hozzám, –
mondtam.</p>
<p>Nem tudott válaszolni. A kerek, két barna szeme megtelt könnyel,
a fonnyadt egérarcocskája sírósan eltorzult, hevesen elfordult
tőlem, leült és ráhajolt az írógépre.</p>
<p>Elmentem. Egy negyedóráig folyton rá kellett gondolnom; azután
egyéb dolgokkal foglalkoztam. Eltelt egy év, két év… Néha még
eszembe jutott. Azután egészen megfeledkeztem róla. Elkerültem
Budapestről és nagy harcot vivtam a sikerért.</p>
<p>Nyolc év múlva jöttem vissza. Ekkorra már az apám kibékült
velem; végighegedültem Európát, volt egy rendjelem, ezer forintot
kaptam egy koncertért, az életnek minden szép örömét megkóstoltam
már, tapsoltak, ünnepeltek, szép asszonyok szerettek, az voltam
már, amit híres embernek szokás nevezni… <span class=
"pagenum"><a name="Page_79" id="Page_79">-79-</a></span> Elmentem
egy délelőtt Kunetz és Mayerhez, látogatóba, hadd lássák, mi lett a
praktikánsukból.</p>
<p>Az iroda éppen olyan hihetetlenül mocskos volt, mint nyolc évvel
azelőtt. A rend is ugyanaz volt. Kunetz, akivel a lépcsőn
találkoztam, bevitt a legbelső szobába és egy félóráig beszélgetett
velem. Mikor tőle kijöttem, Schwarz úr fogott meg tíz percre. Ő –
mondta – a legbüszkébb rám; ő megmondta, hogy sokra viszem, jó
modorral mindent elérhet az ember…</p>
<p>Azután kimentem a negyedik szobába, a legpiszkosabba, a sivár
mocskosságu büróba, ahol egy évet töltöttem el. Kezet fogtam egypár
emberrel, azután körülnéztem. És megláttam Regina kisasszonyt,
amint ott állott az írógépe előtt és zavarodott, alázatos, kínos
mosoly volt az arcán.</p>
<p>Nyolc év óta nem gondoltam rá. És most úgy találtam itt, mint
ahogyan nyolc évvel ezelőtt itthagytam: alázatosan, szürkén,
fonnyadtan, sovány, szűk kis vállakkal, amelyek remegtek a
felindulástól. Odamentem hozzá. Nagyon kedves akartam lenni.</p>
<p>– Kedves, jó Regina kisasszony, – mondtam, – nagyon, nagyon
örülök, hogy látom. Hogy van?</p>
<p>– Köszönöm, – mondta – jól…</p>
<p>Nem tudtam egy szót se szólni többet. Megzavarodtam. Olyan
ostobának éreztem a buta kérdésemet és olyan fájdalmas volt, hogy a
szegény, fonnyadt, öreg lány alázatosan azt felelte, hogy köszöni,
jól van, hogy nem tudtam többet szólni.</p>
<p>Regina kisasszony szólalt meg:</p>
<p>– Tegnap… ott voltam… a Déghy úr koncertjén… <span class=
"pagenum"><a name="Page_80" id="Page_80">-80-</a></span></p>
<p>– Igazán? És nem bánta meg?</p>
<p>Regina kisasszony áhítatosan és lelkesen válaszolt:</p>
<p>– Nem.</p>
<p>Akkor azután beszélgettünk. Csak az én dolgaimról. Az én életem
eseményeiről. Az övének nincsenek…</p>
<p>Búcsúzás előtt kiderült még, hogy Regina kisasszony
összegyüjtött minden ujsághírt, amelyben rólam volt szó; az
arcképem is megvan nála egy képes lapból… Újra zavarban voltam.
Nagyon melegen búcsúztam el tőle.</p>
<p>– Isten áldja meg, Déghy úr, – mondta; azután elfordult és
leült.</p>
<p>Mikor kint voltam az utcán, elhatároztam, hogy valami emléket
küldök neki, valami értékes ajándékot; másnap is gondoltam rá;
harmadnap is; negyednapra elfelejtettem; egy hétre rá elutaztam
Budapestről.</p>
<p>A következő évben előadták Münchenben az első operámat; két év
múlva megházasodtam; a harmadik évben megszületett az első fiam; a
negyedik évben volt a berlini premiérem, az első, igazi, nagy
művészi siker; az ötödik évben megvettem a villámat és született a
második fiam; a hatodik évben dirigáltam Párisban; a hetedikben
született a kis leányom. Idén, a nagy bécsi siker után hazajöttem,
hogy magam dirigáljam a darabomat. Tegnap a premiéren megláttam egy
páholyban Kunetzt. Ma délelőtt elmentem hozzájuk a büróba.</p>
<p>Minden a régi, a piszok nyolc évvel öregebb, Kunetz elegáns,
Schwarz úr jóindulatu és még mindig <span class="pagenum"><a name=
"Page_81" id="Page_81">-81-</a></span> sokra tartja a jó modort… És
a negyedik szobában az írógép előtt zavarodott, alázatos, kínos
mosollyal Regina kisasszony.</p>
<p>Fájó megdöbbenést éreztem, amikor megláttam. Alig tudtam hozzá
egy-két jó szót szólni. Mikor elmentem, a kerek barna szemei
megteltek könnyel, az egészen elfonnyadt, leaszott egérarcocskája
eltorzult; a szomoru, gyászos, elszáradt, szegény öreg leány
ráhajolt, ráborult az írógépre…</p>
<p>Nyolc évvel ezelőtt így hagytam ott; nyolc év múlva talán megint
így találom. Én azóta jártam, éltem, dolgoztam, verekedtem,
győztem, sikert arattam, vagyont szereztem, engem szerettek és én
szerettem; én boldog házasságban éltem és nekem gyermekeim
születtek; én fiatal vagyok, erős vagyok, diadalmas vagyok, boldog
vagyok, férfi vagyok; és ezek alatt a hosszu, szép, nagy esztendők
alatt ő ott ült, örökké ott ült az asztala mellett, abban a
szörnyü, mocskos szobában, soványan, szárazon, elaszottan,
meddőn.</p>
<p>Tudom: én nem tehetek semmiről, én nem vagyok semminek az oka.
Mégis egész nap a bűnösség érzése gyötör… Lelkifurdalásaim vannak…
Úgy érzem, hogy tartozom neki valamivel… Úgy érzem, hogy
megcsaltam… Ha rágondolok, – ma a legviharosabb tapsok között
egyszerre csak eszembe jutott – keserü lesz a szám és eltorzul az
arcom.</p>
<hr class="chap" />
<div class="chapter"></div>
<p><span class="pagenum"><a name="Page_82" id=
"Page_82">-82-</a></span></p>
<h2>A harmincnégyéves asszony.</h2>
<p>Dobó, aki egész télen semmit se csinált, nyár elején úgy érezte,
hogy pihenésre van szüksége. Fölkerekedett és néhány óriási
kofferrel elutazott Budapestről egy felvidéki fürdőbe. Az első
héten nagyon élvezte azt a csendet, amelyet saját programmja
szerint élveznie kellett, a második héten unatkozott, a harmadik
héten el akart utazni. Ekkor egy napon a szálló előcsarnokában
találkozott Gervaynéval, akivel igen távoli rokonságban, ötödágon
való sógorságban volt. Meglepetve köszönt az asszonynak:</p>
<p>– Kezedet csókolom, hogy kerülsz te ide?</p>
<p>– Szervusz, – mondta az asszony – meg vagy lepetve, ugy-e?</p>
<p>– Igen, mert a naplopást csak magamnál találom
természetesnek.</p>
<p>Kimentek a parkba, az asszony nyujtózkodott, magas, erős, izmos
és finom termete acélosan huzódott ki, a férfi egy percre szinte
kisebbnek látszott nála. <span class="pagenum"><a name="Page_83"
id="Page_83">-83-</a></span></p>
<p>– Hát barátom, – mondta – vedd tudomásul, hogy ezúttal én is
napot lopni jöttem ide. Akármennyire meglep is másoknál ez a
szándék.</p>
<p>– A szándék meglep, – mondta udvariasan Dobó, – de az
eredménynek örülök.</p>
<p>Az asszony jóindulattal és némi leereszkedéssel mosolygott rá,
azután a kérdezősködésére elmondta, hogyan került ide:</p>
<p>– Tizenkét év óta nem mozdultam ki otthonról. Mióta az uram
meghalt. Dolgoznom kellett. De most már rendben van minden, a
birtok, a malom, a gyár, már tavaly úgy éreztem, hogy megakad a
lélekzetem, ha minden reggel beülök az irodába; és most már
nyugodtan is jöhettem; a lányomat elvittem a nagyanyjához, a fiamat
elküldtem Jánosékhoz; én fölkerekedtem és eljöttem.</p>
<p>Megint nyujtózkodott, diszkréten, óvatosan, de a nyujtózkodása
mégis csupa feszülő erő és hullámzó szépség volt; nagyot lélekzett;
a szeme csillogott.</p>
<p>– Kedves Bandi, – mondta jókedvtől sugárzó arccal és nyájas
leereszkedéssel, – neked fogalmad sincs róla, milyen jó
pihenni.</p>
<p>– Marika, ha szabad téged még Marikának szólítani, te vagy a
legokosabb asszony a világon. Hallom, hogy a tőzsdei árjegyzéseket
is érted.</p>
<p>– Hisz abból élek, – mondta nevetve az asszony.</p>
<p>Dobó is nevetett, de meg volt zavarodva. Az asszonyt túlságosan
szépnek találta; évek óta úgy gondolt rá, mint egy munkába
beleszürkülő és bánatba belesoványodó özvegyre; és most egy teli,
érett, de sugárzóan friss és hamvasan üde asszonyszépség állt
<span class="pagenum"><a name="Page_84" id=
"Page_84">-84-</a></span> eléje. Zavarodott volt, mert nem tudta
gyorsan elhatározni, hogyan viselkedjék ezzel a váratlanul elébe
állott szépséggel szemben. Előbb ezzel próbálta lehűteni magát:</p>
<p>– Azért vagyok úgy oda tőle, mert három hét óta nem láttam szép
asszonyt.</p>
<p>A zavarodottsága azonban tovább tartott, az asszonyt nagyon
szépnek találta és ekkor elhatározta:</p>
<p>– Udvarolni fogok neki.</p>
<p>Ez az elhatározás megnyugtatta. A következő napokban reggeltől
estig együtt volt az asszonnyal és udvarolt neki. De egészen
eredménytelenül. Az asszony nevetett azokon, amiket neki mondott,
néha ki is nevette; szívesen volt a társaságában, mert jól mulatott
vele és jól mulatott rajta, de arról szó sem volt, hogy az
udvarlásnak eredménye lehetne. Ellenkezőleg: minden nap világosabbá
vált, hogy az asszony okosabb, műveltebb, józanabb és élesebb
gondolkozásu a férfinál, az asszony felsőbbsége egyre biztosabbá
vált és akármilyen jól érezték magukat együtt, – ebédnél,
vacsoránál, kirándulásoknál, – Dobót már kezdte bosszantani az a
mulattató szerep, az az egészen másodrangu hely, amelyre leszorult.
És voltak órái, amikor úgy érezte, hogy szerelmes az asszonyba;
bosszúságában egyszer-kétszer már arra gondolt, hogy elutazik.</p>
<p>Ekkor – két héttel azután, hogy együtt voltak – egy este fölment
az asszony szobájába. Félkilenc elmúlt; a vacsorához akarta
lehivni. Bement a szobába; a szoba sötét volt.</p>
<p>– Marika, – kérdezte, – itt vagy? <span class="pagenum"><a name=
"Page_85" id="Page_85">-85-</a></span></p>
<p>A szoba baloldalán ekkor ruhasuhogást hallott.</p>
<p>– Te vagy az, Bandi? – kérdezte az asszony hangja. – Hány óra
van?</p>
<p>– Félkilenc elmúlt. Vacsorázni hivlak.</p>
<p>– Istenem, hogy elaludtam.</p>
<p>Dobó újra ruhasuhogást hallott, ezúttal maga mellett. Egy lépést
lépett bele a sötétbe és a kezei ekkor hozzáértek az asszonyhoz.
Megdobbant a szíve a saját merészségétől, de nem tehetett
másképpen: fölemelte a karját és megölelte az asszonyt.</p>
<p>Másnap reggel idegesen járt a parkban, aggódva rugdalta a
kavicsokat. Úgy érezte, hogy boldog; büszke is volt és
megelégedett, de félt az asszonnyal való találkozástól. Mit mondjon
neki? Az is probléma, hogy hogyan köszönjön. Hát még az, hogyan
beszéljen, mikor a tegnapi dolgokra kerül a szó? Talán illenék,
hogy meg is kérje?</p>
<p>Ekkor jött az asszony. Nyugodt volt, jókedvü, csendes, biztos és
tiszta pillantásu, az arca sima és fehér, a hangja izgalom és
reszketés nélkül való.</p>
<p>– Szervusz Bandi, – mondta – siessünk reggelizni. Éhes
vagyok.</p>
<p>Dobó ijedten és zavarodottan nézett rá; az asszony nem
várakozott, míg ő is megindul, előre sietett, Dobó szégyenkezve és
bosszankodva trappolt utána. Az asszony pompás étvággyal evett,
nyugodtan beszélt a délelőttről, kirándulást tervezgetett délutánra
és a pillája sem rezdült meg és egy percre sem fordította el a
fejét és egyetlen egyszer sem pirult el. Dobó elképpedve nézett
rá.</p>
<p>Nem tudta, mit kellene csinálnia. Nem tudta, mit <span class=
"pagenum"><a name="Page_86" id="Page_86">-86-</a></span> jelent ez
a viselkedés. Nem tudta, mit akar az asszony. Nem tudta lesz-e
folytatása a tegnapnak. Minthogy azonban az asszony nyilvánvalóan
nem akart arról beszélni, ami tegnap történt, ő is hallgatott.
Átmérgelődte az egész napot és nem tudta, mihez fogjon és mit
csináljon és mi jön már most.</p>
<p>Este várta az asszonyt, hogy jőjjön vacsorázni. Elmúlt nyolc
óra, azután negyedkilenc és félkilenc. Ekkor egyszerre világosság
támadt az agyában. Fölkiáltott, fölugrott és fölrohant az
asszonyhoz.</p>
<p>A szoba sötét volt. De amikor szólni akart, az asszony rátette a
szájára a kezét.</p>
<p>Beszélni nem volt szabad. Ez így lett azután mindennap. Az
asszony a sötét szobában várta; Dobó türelmetlenül és vágyódva
rohant hozzá, minden nap mámorosabbá lett, a találkozásaikban és a
csókjaikban forróság lüktetett, mohó öröm és tomboló vágy; de
beszélni nem volt szabad. Dobó egy délután megfogta az asszony
kezét és a szerelmesek hangján mondott néhány szót, a harmadik
szónál fölállott az asszony, kiszabadította a kezét és
otthagyta.</p>
<p>Dobó ebbe is belenyugodott. Eleinte félt tőle, hogy az asszony
talán el akarja magát vétetni vele; azután belenyugodott ebbe az
eshetőségbe; végül kivánatosnak és szépnek találta. Az asszony
hallgatása és tartózkodása pedig nyilván csak egy nagy
szemérmesség; annál jobb feleség lesz belőle.</p>
<p>– Szép asszony, jó asszony, gazdag asszony – mondta – és engem
imád. Őrültül szeret.</p>
<p>Így telt el négy hét. A negyedik hét végén az asszony
bejelentette: <span class="pagenum"><a name="Page_87" id=
"Page_87">-87-</a></span></p>
<p>– Holnap utazom.</p>
<p>Ezen az estén mindenáron beszélni akart Dobó; de az asszony nem
engedte. A találkozásuk egy lángoló, mohó csóku, őrjöngő búcsúzás
volt; de sötétnek kellett lennie és nem volt szabad szólni.</p>
<p>Másnap délelőtt Dobó bement az asszonyhoz. A szoba közepén
kofferek és skatulyák állottak, a kofferek és a skatulyák között
uti ruhában állott az asszony. Nyugodt volt, vidám és jókedvü, Dobó
idegesen, remegve és bosszankodva várta, mikor lehet a
beszélgetésükbe belekapcsolni azt, amit ő most végre mindenáron ki
akart mondani; a beszélgetés azonban közömbösen folydogált előre,
az asszonynak mindig akadt valami dolga, segítségre is volt néha
szüksége, telt az idő, már csak háromnegyed óra volt hátra, azután
csak félóra, azután csak tíz perc. Az asszony föltette a kalapját,
vette a köpenyegét. A tükör elé állott és fátyolt akart a kalapja
elé kötni. És látszott, hogy semmiféle alkalom nem lesz többé rá,
hogy a beszélgetésbe szövődjék bele az estéik, a találkozásaik és –
Dobó annak érezte – a szerelmük ugye.</p>
<p>Dobó fölállott, előre lépett egyet és kétségbeesetten és remegő
hangon mondta:</p>
<p>– Marika… hát így válunk el mi egymástól?</p>
<p>Az asszony válla megrándult; visszafordult a tükörtől; elpirult
és megzavarodott. Nem tudott szólni.</p>
<p>– Haragszol, – kérdezte Dobó gyöngéden – hogy erről
beszélek?</p>
<p>Az asszony elfordította a fejét és nagyon halkan mondta:
<span class="pagenum"><a name="Page_88" id=
"Page_88">-88-</a></span></p>
<p>– Azt hittem, hogy… Azt hittem, hogy megérted… Hogy én nem
akarok erről beszélni… Hogy nem szabad beszélni.</p>
<p>Dobó most egészen megnyugodott. Az asszony zavarodottsága jól
esett neki. Visszaadta a saját nyugalmát. Úgy érezte, hogy most
minden föltevése megerősödik és bebizonyosodik. Az asszony azért
akart mindvégig hallgatni, mert nem is remélte, nem is álmodta,
hogy ő hajlandó feleségül venni. Most tehát egy nagy meglepetés és
egy nagy diadal jön. Nyugodtan és felsőségesen mosolygott és
büszkén, de mégis szerényen, öntudatosan, de áldozatkész nagy
jósággal mondta:</p>
<p>– Marika, gyere hozzám feleségül.</p>
<p>Az asszony fölkapta a fejét, ránézett, jól a szemébe nézett,
gondolkozott, azután elmosolyodott. Ez megint a régi biztos
mosolygás volt, megint a régi nagy nyugalom volt; Dobó érezte,
hogyan tünik el a biztossága; az asszony pedig csendesen és
nyugodtan mondta:</p>
<p>– Köszönöm, édes Bandi, nagyon szép tőled, hogy ezt mondod, te
nyilván a legjobbat akarod vele, tőled ez igazán gavalléros dolog,
látom, hogy nagy áldozatkészség is, de köszönöm, én nem megyek
hozzád feleségül.</p>
<p>Dobó megint kínos zavarba jött. Látta, hogy az asszony kineveti
az ő nagylelküségét; rút felsülésnek érezte azt, amit diadalnak
várt; elpirult és hebegett:</p>
<p>– Marika… nem értem… nem értelek…</p>
<p>Az asszony nem szólt, felkötötte a fátyolát, megnézte magát a
tükörben, azután megfordult. <span class="pagenum"><a name=
"Page_89" id="Page_89">-89-</a></span></p>
<p>– Gyere, – mondta – kísérj át a vasúthoz.</p>
<p>Lementek; a szálló előcsarnokában még utasításokat adott a
portásnak az asszony, borravalókat osztott szét, azután a parkon át
megindult az állomás felé. Dobó megszégyenülten, megsemmisülten,
tehetetlenül ment utána és később mellette.</p>
<p>– Kedves Bandi, – mondta a parkban az asszony – én jobban
szerettem volna, ha az egész dologról nem beszéltünk volna. Szebb
lett volna. Stilusosabb lett volna. Én azt hittem, te megérted,
hogy én így szeretném. De te egy kicsit félreértettél.</p>
<p>Dobó szólni akart, az asszony azonban egy elegáns, kerek,
udvarias mozdulattal elvágta a szavát.</p>
<p>– Te jót akartál, te a legjobb szándékkal csináltad; de
félreértettél. Te azt hitted, én el akarom vétetni magamat
veled.</p>
<p>– Nem, nem, – tiltakozott Dobó.</p>
<p>– Hát azt hitted, hogy én azért akarok hallgatni, mert abból,
ami köztünk történt, nem lehet házasság. Így igazán jobb, ha
beszélünk; így kell, hogy egyet-mást megmondjak neked.</p>
<p>Dobó komoran és megtörten hallgatott, az asszony pedig derüsen,
csendesen és nyugodtan beszélt:</p>
<p>– Nézd Bandi, én tizenkét év óta dolgozom. Ez alatt az idő alatt
én nem voltam ember; nem voltam asszony; gép voltam. Reggeltől
estig a gyerekeimre, a birtokra, a gyárra, az adósságokra
gondoltam. Most adtam magamnak hat heti pihenést; innen megyek
vissza újra dolgozni. Megint jön olyan tizenkét év, mint amilyen
elmúlt… talán az egész életem olyan lesz… most harmincnégy éves
vagyok… e közé <span class="pagenum"><a name="Page_90" id=
"Page_90">-90-</a></span> a két idő közé, amelyet én munkával
töltök el, e közé esett ez a hat hét. Én tizenkét év óta nem
töltöttem el egyetlen egy napot se munkátlanul. Most itt sok minden
fölébredt a lelkemben, ami régóta alszik benne. Véletlenül veled
találkoztam… és egyszer véletlenül megöleltél…</p>
<p>Dobó bosszankodva kapta föl a fejét, az asszony azonban nem
nézett rá, maga elé nézett és halkan, de minden zavarodottság és
minden szégyenkezés nélkül mondta tovább:</p>
<p>– Véletlenül megöleltél… És én azután sem huzódtam vissza tőled,
mert az én életemben ez az utolsó öröm. Dolgozni fogok; nemsokára
öregasszony leszek. Te jó voltál hozzám… szerettél is egy
kicsit…</p>
<p>Dobó megint tiltakozni akart, de az asszony nem engedte:</p>
<p>– Szerettél egy kicsit… szép napok voltak… átengedtem magamat
nekik… mert… mert…</p>
<p>Dobó ránézett az asszonyra. Az asszony kimondta:</p>
<p>– Mert olyannak képzelhettelek, amilyennek akartalak.</p>
<p>Dobó sértődötten huzta össze homlokát, az asszony békítően
mondta:</p>
<p>– Nagyon jónak, nagyon szépnek, nagyon nagynak képzeltelek…
Különben nem tudtam volna… És ezért nem volt szabad nappal beszélni
és nem volt szabad egy szót sem szólni.</p>
<p>Kiértek a parkból. A vasútnál voltak. Dobó összetörve,
összeomolva ment az asszony mellett. Eszébe <span class=
"pagenum"><a name="Page_91" id="Page_91">-91-</a></span> jutott,
hogy ő azt hitte: az asszony imádja őt. Hogy boldog lesz, ha
feleségül mehet hozzá. Keserüen elhuzta a száját. Megértette, hogy
csak eszköze, véletlen tárgya volt egy asszonyi ősz meleg
vágyainak. De hogyan érthette ennyire félre? Úgy szégyelte magát,
hogy szinte fájt.</p>
<p>Jegyet váltott az asszony számára; bementek a pályaudvarra,
sétáltak a sinek mellett. Hallgattak. Messziről már látszott a
vonat. Az asszony ekkor hozzáfordult.</p>
<p>– Én nagyon hálás vagyok irántad, – mondta melegen, a
barátságnak a biztos hangján. – Egy szép hónapot, egy szép emléket
köszönök neked. Az életem utolsó örömét.</p>
<p>Ott volt a vonat.</p>
<p>– Köszönöm, – mondta még az asszony. – Köszönöm, hogy jó voltál
hozzám.</p>
<p>Kezet szorított vele, energikus, meleg, baráti
kézszorítással.</p>
<p>– Köszönöm, – mondta még egyszer.</p>
<p>Szép volt, erős, karcsu, magas, acélos, vidám és üde. Fölszállt
a vonatra. Elhelyezkedett. Még egyszer leintett. A vonat elindult.
Dobó fanyarul, megcsaltan, kifosztottan és kijátszottan bámult
utána.</p>
<hr class="chap" />
<div class="chapter"></div>
<p><span class="pagenum"><a name="Page_92" id=
"Page_92">-92-</a></span></p>
<h2>Vilma.</h2>
<p>Dormándy unatkozva sétálgatott befelé az Andrássy-úton. A liget
messze mögötte volt már, a nap melegen sütött, egészen jól érezte
volna magát, csak azt nem tudta, hogy mit csináljon. Unatkozva és
lassan kanyargott a faltól a gyalogjáró széléig és egyszerre eszébe
jutott, hogy éhes is lehet. Még nem volt tizenegy óra; az órájáról
egy süteménnyel teli kirakatra esett a szeme, gondolkozott egy
percig, azután benyitott a cukrászdába.</p>
<p>Leült egy asztalhoz és érezte, hogy ebben a percben csodálatos
és kellemes változáson megy át. Fölemelte a fejét, kiegyenesítette
a derekát, az arcát mintha egy friss és illatos kéz végigsimította
volna, az unalom ráncai egyszerre eltüntek róla, bent a mellében
bizsergő, langyos pezsdülést érzett: egy fiatal leányt, egy kedve
szerint való szép asszonyi lényt látott meg. Karcsu, magas lány
volt, tizenhét vagy legfeljebb tizennyolc éves, feketehaju, a haja
a középen kétoldalra <span class="pagenum"><a name="Page_93" id=
"Page_93">-93-</a></span> volt elválasztva, de a fülei szabadon
voltak; kerek, meleg, lágy, bársonyosan puha bőrü, mosolygó
arcocskája és nagyon-nagyon bizalmas, feketén sugárzó,
hosszupilláju, nagy szemei voltak. Dormándy nevetni tudott volna a
boldog elragadtatástól.</p>
<p>A lány odalépett hozzá és megkérdezte, mit akar. Dormándy
mondott neki valamit. A lány udvariasan és engedelmesen
kiszolgálta, azután visszament a bolt hátsó részébe. Dormándy
nyugodtan ült és nem vette le róla a szemét. A lány járt-kelt,
dolgozgatott, beszélgetett és Dormándy folyton növekedő örömmel és
boldog tetszéssel nézegette.</p>
<p>Egyszerre a faliórára esett a pillantása. Tizenkét óra volt.
Kelletlenül és bosszankodva fizetett.</p>
<p>– Itt tudnék ülni – mondta magában – estig. Nincs
gyönyörűségesebb és szebb dolog a világon, mint egy ilyen most
kivirágzott asszonyi szépség. Átkozott berendezkedés, hogy nem
állhatok rögtön szóba vele.</p>
<p>Másnap reggel jókedvüen ébredt föl. Programmja volt, tudta, mit
fog csinálni.</p>
<p>– Tizenegy órakor – mondta magában – megyek a kis lányhoz.</p>
<p>Tizenegy órakor beült a cukrászdába és egy óra hosszat nézte a
lányt. Azután megint fizetett és derülten, megelégedetten, boldogan
elment.</p>
<p>Két hét múlva egy este megvárta, míg becsukják a cukrászdát.
Várt a szomszéd kávéházban és nézte, mikor kezdik oltogatni a bolt
előtt a lámpákat. Mikor az első lámpa elaludt, akkor kiment az
utcára és a bolt ajtajával szemben sétálgatott. Öt percig várt,
akkor kijött a lány. Hosszu, férfias szabásu kabát volt
<span class="pagenum"><a name="Page_94" id=
"Page_94">-94-</a></span> rajta, a termetét csak sejteni lehetett
benne. Dormándy csak a járásának az eleganciájában és a fejének a
szépségében gyönyörködött. Egyideig mögötte ment, amikor azután a
lány befordult az első mellékutcába, akkor odalépett hozzá.</p>
<p>A lány hirtelen sietni kezdett. Összevont homlokkal és elszánt
arccal nézett maga elé, a fejét hátraszegte, az állát leszorította
a kabátja gallérjára, sietett és hallgatott. Dormándy erőlködött,
hogy lépést tudjon vele tartani, mindenáron el akarta fogni egy
pillantását és idegesen és gyorsan beszélt hozzá. A lány nem nézett
rá és nem válaszolt. Öt percig futottak így egymás mellett; a lány
végre hazaért; be akart fordulni a kapu alá; Dormándy ekkor őszinte
ijedelemmel, komoly megdöbbenéssel és fájdalommal mondta:</p>
<p>– Hát így hagy itt?</p>
<p>A hangja olyan fájdalmas volt, hogy a leány ekkor ránézett,
megállt egy percre és elmosolyodott. Dormándy fölhasználta ezt a
másodpercet, villámgyorsan megfogta a kezét, megszorította, azután
a karját hódította meg, azután megölelte volna a leányt, de a leány
ekkor kiszakította magát a kezei közül és beszaladt a kapu alá.</p>
<p>Dormándy másnap megtudta, hogy Krausz Vilmának hivják; az apja
pénzbeszedő valami betegsegélyző-egyletnél, hatan vannak testvérek,
a leány a legidősebb és olyan szegények, hogy szinte nyomorban
vannak. Ezen az estén már az Andrássy-úton hozzácsatlakozott,
bizalmasan és melegen beszélt hozzá és az első mellékutcában
karonfogta. A leány gömbölyü, meleg karja idegeskedett,
makrancoskodott, remegett <span class="pagenum"><a name="Page_95"
id="Page_95">-95-</a></span> egy kicsit, azután csendesen, szeliden
és alázatosan belesimult a Dormándy karjába. Eleinte hallgatott is,
azután halkan válaszolgatott. Eleinte összevonta a szemöldökét,
azután mosolygott.</p>
<p>– Te drága, te édes, te meleg gyönyörüség, – mondta neki
Dormándy – boldog vagyok, hogy itt vagy végre, hogy közel vagy
hozzám, hogy az én kis lányom vagy, hogy az enyém leszel.</p>
<p>A lány megreszketett.</p>
<p>– Ne beszéljen így, – válaszolta tördelt és elfojtott
hangon.</p>
<p>Dormándy nyolc napig kísérte haza. A kilencedik napon nem ment
haza a lány. És a tizedik nap reggelén is nála maradt. Dormándy
ekkor kivett a számára egy kis lakást, elkísérte a lakásba és
elhelyezte benne.</p>
<p>– Ha a ház úrnője megengedi, – mondta – akkor alázatos szolgája
mindennap tiszteletét fogja tenni nála.</p>
<p>A lány nagy, nedves, meghatott szemekkel nézett rá és meg akarta
csókolni a kezét.</p>
<p>– Ugyan, – kiáltotta Dormándy nevetve – mit csinálsz az Isten
szerelmére…</p>
<p>– Letérdepelek maga előtt, – válaszolta halkan a lány.</p>
<p>Dormándy nevetett és megölelte. Mindennap nála volt ettől fogva.
Szinte az egész napját vele töltötte el. A lány úgy imádta, mint
egy istent, és ő boldogan, derülten, megelégedetten élvezte ezt a
fiatal lángolást, ezt az alázatos odaadást, az egész édes forró,
szép, boldog fiatal asszonyt. <span class="pagenum"><a name=
"Page_96" id="Page_96">-96-</a></span></p>
<p>Három hónap múlva a leány hosszas habozás, nagy gyáva
nekikezdések és bátortalan abbahagyások után azt mondta, hogy egy
nagy-nagy kérése van.</p>
<p>– Mi az a nagy kérés? – kérdezte mosolyogva Dormándy.</p>
<p>A leány megint habozott, újra nekiindult és újra riadozott egy
kicsit; végre kimondta:</p>
<p>– Én szeretnék egy cukrászdát…</p>
<p>Dormándy elámult.</p>
<p>– Mit? – kérdezte meglepetve.</p>
<p>A leány vörösre pirulva, zavarodottan, szégyenkezve és dadogva
magyarázta meg, hogy egy kis cukrászboltot szeretne, egy önálló
üzletet, amely egészen az övé volna, egy egészen kicsi üzletet,
amelynek ő lenne a gazdája…</p>
<p>– Hát annyira vágyódol vissza az Andrássy-útra? – kérdezte
Dormándy sértődötten.</p>
<p>A leány könnyes szemmel, izgatottan és hevesen magyarázta, hogy
ő nem ezt akarja. Ő azért akar egy önálló üzletet, hogy a maga ura
legyen. Ő nem szereti azt, hogy pénzt kap… és hogy ennyi pénzbe
kerül… Egy üzletet olyan olcsón lehetne berendezni… És akkor ő
megkeresné azt, ami neki kell… Ő ért az üzlethez… Még meg is
gazdagodhatnék…</p>
<p>Dormándy hahotázott.</p>
<p>– Kis lány, – mondta – ne legyenek neked miattam gondjaid… És ha
pénz kell, én majd adok neked annyit, hogy félre is tehetsz
belőle.</p>
<p>A lány másnap újra kezdte a dolgot. Hallgatott, azután kért,
könyörgött, megfogta a férfi kezét, nagy, lágy, könyörgő, nedves
szemekkel nézett rá. <span class="pagenum"><a name="Page_97" id=
"Page_97">-97-</a></span></p>
<p>– Nem, nem, nem, – kiáltotta Dormándy haragosan – én nem akarom,
hogy két hatosért minden pimasz szemtelenkedhessen veled.</p>
<p>Negyednapra kikönyörögte a lány a beleegyezését. Tíz nap múlva
kibéreltek egy üresen álló üzletet és egy hét múlva készen volt az
egész berendezés. A következő napon reggel hét órakor elindult
otthonról a lány.</p>
<p>– Hová mégy? – kérdezte Dormándy megdöbbenve.</p>
<p>– Megyek az üzletbe, – válaszolta a lány komolyan.</p>
<p>– És ez így lesz ezentúl mindennap?</p>
<p>– Igen.</p>
<p>Dormándy déltájban elment hozzá. Senki sem volt az üzletben, a
lány egyedül állott a süteményei között.</p>
<p>– Mindig így leszel, majd meglátod! – jósolta Dormándy
haragosan. – Nem lesz vevőd.</p>
<p>A lány nyugodtan és biztosan válaszolta:</p>
<p>– Majd lesz.</p>
<p>– És egy hatosért minden pimasz szemtelenkedhetik veled.</p>
<p>– Nem kell engem félteni, – mondta mosolyogva a lány.</p>
<p>Dormándy meglepetve nézett rá. Újnak találta, másnak, mint
eddig, különösnek, biztosnak, bátornak. A régi alázatossága,
zavarodottsága, kislányossága eltünt, a fejét biztosan és nyugodtan
emelte föl, bátran és felsőbbségesen mosolygott, olyan volt, mint
egy nyugodt, <span class="pagenum"><a name="Page_98" id=
"Page_98">-98-</a></span> idegen szép asszony, akit még csak most
kell majd meghódítani.</p>
<p>Két hónap múlva a lány egy este bejelentette Dormándynak, hogy a
jövő héten kiköltözik a lakásból.</p>
<p>– Miért? Minek? Hová? – kérdezte Dormándy megdöbbenve.</p>
<p>– Az üzlet mögött van egy kis lakás, – mondta a lány. –
Odaköltözöm. Ott kell lennem az üzlet mellett.</p>
<p>Dormándy káromkodott, de bele kellett nyugodnia ebbe is. A
költözés napján nem ment el a lányhoz, csak másnap este látogatott
el az üzletbe. Két-három vendéget talált bent és a két-három
vendéget nagy meglepetésére egy fehérkötényes, idegen kisasszony
szolgálta ki. A bolt hátsó részében ott volt a lány is; odament az
asztalához.</p>
<p>– Tegnap nem akartam terhedre lenni a költözködésnél, – mondotta
Dormándy halkan.</p>
<p>A lány hálásan mosolygott.</p>
<p>– Ki ez a kisasszony? – kérdezte azután Dormándy.</p>
<p>– A testvérem, – válaszolta a leány. – Magam nem birom már az
egész üzletet. Idevettem…</p>
<p>Dormándy megrőkönyödve nézett a fehérkötényes kisasszonyra. A
lány azután otthagyta, mert dolga akadt. Dormándy türelmesen várt.
Eltelt másfél óra, elment az utolsó vendég is, a két lány
irogatott, számolgatott, pénzt olvasott, de a fehérkötényes
kisasszony csak nem akart elmenni.</p>
<p>Dormándy egy szempillantással odakérte a lányt az asztalához.
<span class="pagenum"><a name="Page_99" id=
"Page_99">-99-</a></span></p>
<p>– Végezz már ezekkel a csacsiságokkal, – mondta, – szeretném
megnézni a lakásodat.</p>
<p>– Nem lehet… A testvérem…</p>
<p>– Hát küldd már haza. Úgyse jön már senki.</p>
<p>– Nem lehet, – mondta halkan a lány. – Velem lakik.</p>
<p>Dormándy elképedve bámult rá; a lány ártatlanul nézett vele
farkasszemet. Dormándy összevonta a homlokát, beleharapott az
ajkába, a lány nyugodtan, tiszta szemmel, meleg és ártatlan
tekintettel pillantott le rá.</p>
<p>– Vilma, – mondta végre haragosan Dormándy – azt jelenti ez,
hogy én nem mehetek ezentúl hozzád?</p>
<p>A leány szeliden válaszolt:</p>
<p>– Hát mondja meg maga, – szólt halkan, – hogy lehetséges-e
ez.</p>
<p>Dormándy elvörösödött.</p>
<p>– Így persze nem lehet, – mondta rekedten a méregtől. – De küldd
el. Vagy gyere te hozzám.</p>
<p>– Hogy gondol ilyet, – mondta a leány szeliden. – Hogy gondolhat
ilyet…</p>
<p>Dormándy felugrott, fogta a kalapját és elment. Nem köszönt és
bevágta maga után az ajtót. E miatt az ajtóbevágás miatt egy perc
múlva szégyenkezett már, a szégyenkezés gyorsan lecsillapította a
dühét; idegesen rohant előre, csendesen mérgelődött, azután egy
furcsa bánkódást kezdett érezni, végül lassu sétálgatásba fogott és
nyugodtan gondolkozott.</p>
<p>– Most vége van a számomra, – mondta előbb és csendes fájdalmat,
gyönge nyomást érzett a szíve tájékán. <span class=
"pagenum"><a name="Page_100" id="Page_100">-100-</a></span></p>
<p>– Magam vagyok az oka, – mondta azután. – Miért voltam szamár!…
Miért eresztettem ki a kezeim közül!…</p>
<p>Ezt a gondolatot ismét szégyenletesnek érezte.</p>
<p>– Hát csak a pénz füzte hozzám? – kérdezte magától. – Nem
szeretett?</p>
<p>Erre a kérdésre nem tudott válaszolni. Az egész estéje keserü és
dühös unatkozás volt; késő éjjel ment haza, hánykolódott, hajnalig
ébren volt és azon törte a fejét, szerette-e a leány vagy csak a
pénzeért volt jó és kedves hozzá.</p>
<p>Másnap este megint ott ült a cukrászdában.</p>
<p>– Vilma, – mondta a leánynak halkan – nem szeretsz engem.
Sohasem is szerettél.</p>
<p>A leány könnyes szemmel nézett rá.</p>
<p>– Oh, – sóhajtotta fájdalmasan, – hogy mondhatja ezt. Le tudnék
borulni és a lába porát tudnám megcsókolni.</p>
<p>Dormándy meg volt hatva. Érezte, hogy a leány igazat mond.</p>
<p>– Hát miért nem akarsz akkor hozzám jönni? – kérdezte halkan és
lágyan.</p>
<p>– Azért… azért… Amíg én csak egy szegény buta kis lány voltam,
addig ezt lehetett… Addig szabad volt… De most üzletem van… most
nem szabad… most már szégyen volna…</p>
<p>Dormándy bámulva nézett rá. Nem beszélt többet, felállott, kezet
fogott vele és elment.</p>
<p>– Oh én szamár, oh én tökfilkó, – mondta magában. – És én erre
nem gondoltam. És én ezt nem láttam előre. Azelőtt szegény, rongyos
kis leány volt, <span class="pagenum"><a name="Page_101" id=
"Page_101">-101-</a></span> valamivel több a cselédnél, de sokkal
nyomorúságosabb a cselédnél. Most a pénz védelme alá került, most
egy kis tőkéje van, most a keletkező, a gyülekező, a szorgalmasan
kuporgatott vagyon büszkesége és erkölcse beszél belőle. Most
fontos már neki az erkölcs, az erény, a tisztesség, a jó hír… Most
minden öreg családi tradició feltámadt benne…</p>
<p>Behuzta a fejét a gallérjába és ijedten, megrettenve a
jóslásának a végzetes voltától, a fogai között elsziszegve,
mondta:</p>
<p>– Most társadalmi állás kell majd neki…</p>
<p>Másnap ismét elment a leányhoz könyörögni. A beszélgetés közben
egyszer a hálát is megemlítette. A leány szeme megint könnybe
lábadt.</p>
<p>– Én – mondta reszkető hangon – olyan hálás vagyok magának, hogy
az életemet odaadnám, ha kellene. És mindent visszaadnék, ami itt
van…</p>
<p>Dormándy bosszankodva tiltakozott:</p>
<p>– Ne beszélj, kérlek, nem így értettem. Tudod, hogy nem így
értem. Egészen másképpen.</p>
<p>A leány szótlanul csóválta meg a fejét.</p>
<p>Dormándy egy hét múlva fanyarul, szinte az akarata ellenére,
szinte nem is teljes öntudattal mormogta oda neki:</p>
<p>– Hát mit akarsz, feleségül vegyelek?</p>
<p>A leány ajka fájdalmasan elhuzódott, a szeme elborult és a feje
szomoruan lehajlott.</p>
<p>– Én úgyis tudom, hogy az lehetetlen, – mondta suttogva.</p>
<p>– Lehetetlen? Nem is képzeled, milyen kevéssé lehetetlen már, –
mondta Dormándy csufolódva. <span class="pagenum"><a name=
"Page_102" id="Page_102">-102-</a></span></p>
<p>Mikor hazament, ezt mondta magában:</p>
<p>– Dormándy Péterné Krausz Vilma…</p>
<p>Elmondta egyszer, azután még egyszer, azután tízszer, azután
százszor. Egész este ezt mondta, megdöbbenve, vonakodva, a saját
gyengesége ellen tiltakozva, hipnotizáltan, kétségbeesetten.</p>
<p>Másnap riadtan pakolt és elutazott. Az úton keservesen
gyötrődött, szomoruan kinlódott, szomjasan és eltikkadtan vágyódott
a lány után. Két napig kibirta, a harmadik napon visszafordult.</p>
<p>Beállított a lányhoz. A lány alázatosan, de boldogan felsugárzó
arccal fogadta.</p>
<p>– Gyere ebből a bódéból, – mondta neki. – Megszerezzük az
írásaidat, azután a feleségem leszel.</p>
<hr class="chap" />
<div class="chapter"></div>
<p><span class="pagenum"><a name="Page_103" id=
"Page_103">-103-</a></span></p>
<h2>Adrienne.</h2>
<p>– Hol van Adrienne? – kérdezte Laci.</p>
<p>– A kerten át kiment az országútra. Ott akart benneteket
megvárni. Mindjárt itt lesz.</p>
<p>Két perc múlva futva jött a leány. Megölelte a bátyját, forrón
megcsókolta háromszor, négyszer, tízszer és elfulva mondta:</p>
<p>– Az üvegháznál akartalak fogadni benneteket. Elkéstem.</p>
<p>Laci kifejtette magát a karjaiból.</p>
<p>– Adrienne, – mondta – bemutatom neked Kurcz Pétert.</p>
<p>Kurcz meghajolt; a leány előrelépett és meghajtott fejjel,
fölfelé fordított naiv szemekkel, egy meleg pillantással nyujtotta
ki a kezét:</p>
<p>– <i>Nagyon</i> örülök, – mondta – hogy eljött. Laci olyan sokat
beszélt magáról…</p>
<p>Kurcz a cvikkeréhez nyult, kissé zavarodottan mosolygott és
meghajtotta magát. A leány nyugodtan <span class="pagenum"><a name=
"Page_104" id="Page_104">-104-</a></span> állott előtte és
áhitattal, naivul, nagy szemmel nézett az arcába.</p>
<p>Csend lett.</p>
<p>– Gyere Péter, – szólalt meg Laci – menjünk föl megmosakodni.
Azután majd lejövünk.</p>
<p>Fölmentek, átöltözködtek és egy negyedóra múlva lent voltak a
verandán. Laci beült az apjához és az anyjához és elbeszélte nekik
a legutóbbi élményeit. Kurcz kissé zavarodottan állt meg egy szék
mellett és nem tudta, leüljön-e. Ekkor odalépett hozzá a leány.</p>
<p>– Akarja megnézni a kertet? – kérdezte nagyon kedvesen. – A
gazdaságot is? Érdeklik ezek a dolgok? Kalauzolom. Jó?</p>
<p>– Nagyon hálás volnék érte, – felelte Kurcz.</p>
<p>Lementek. A leány megmutatta a kertet, azután a gazdaságot.
Kurcz kissé feszesen ment mellette, merevebben tartotta magát, mint
kellett volna és érezte, hogy többet mosolyog, mint kellene.</p>
<p>– Hát ez az egész, – mondta a leány. – Nem fog itt nagyon
unatkozni? Négy hét hosszu idő.</p>
<p>Kurcz tiltakozott:</p>
<p>– <i>Én</i> semmiesetre sem fogok unatkozni.</p>
<p>– Nekünk pedig nagy öröm, hogy idejött, – mondta a leány. – Laci
annyit beszélt magáról. Én olyan jól ismerem már magát.</p>
<p>Kurcz nem tudta, mit mondjon. A leány barátságosan és melegen
mosolygott rá. Végre megszólalt:</p>
<p>– Félek, hogy csalódni fognak. Én nagyon kevéssé vagyok
mulatságos társaság.</p>
<p>A leány elkomolyodott.</p>
<p>– Ne higyje, – mondta – hogy mi mulatságosságot <span class=
"pagenum"><a name="Page_105" id="Page_105">-105-</a></span> várunk
magától. Én nem szeretem a mulatságos fiatalembereket.</p>
<p>Kurcz ismét mosolygott és nem tudott mit mondani. Hallgatva
mentek egy ideig, azután a leány megszólalt:</p>
<p>– Tudja, hogy én már nagyon vártam magát?</p>
<p>– Igazán? Miért?</p>
<p>– Azért, mert Laci nem tudott, vagy nem akart nekem valamit
megmagyarázni. És – ha maga nem haragudna meg érte és ha nem
fárasztaná – magát kérném meg, magyarázza meg nekem.</p>
<p>– Kérem… nagyon szívesen.</p>
<p>– Igazán? Nem haragszik érte?</p>
<p>– De kérem… Parancsoljon…</p>
<p>– Arra akarom megkérni, magyarázza meg nekem, mi a felsőbb
matematika.</p>
<p>A férfi elbámulva nézett rá, a leány pedig komolyan és
becsületesen mondta:</p>
<p>– Nézze, én tanultam számtant… algebrát… de a matematika, tudom,
egészen más. Laci azt mondja, hogy minden természettudományos tétel
kifejezhető matematikailag. Ez az, amit nem értek. És hogy a
matematika miért egész különálló tudomány. Hogy nagy matematikai
fölfedezések vannak. És nagy megfejtetlen problémák… És mert Laci
azt mondja, hogy maga… geniális matematikus… hogy ez az erőssége…
magától akartam megkérdezni…</p>
<p>A férfi elpirult, a cvikkeréhez nyult, megigazította, beszélni
akart, azután megállott s kételkedve kérdezte:</p>
<p>– És ez igazán érdekli magát?</p>
<p>– <i>Nagyon</i> érdekel, – felelte a leány. – Nagyon
<span class="pagenum"><a name="Page_106" id=
"Page_106">-106-</a></span> érdekel. Soha senki sem volt, aki
megmagyarázhatta volna. Ezek a mi embereink olyan tudatlanok. Úgy
vártam, hogy maga jőjjön… Ha csak nem haragszik, amiért
terhelem…</p>
<p>– De kérem, kérem, – felelte Kurcz izgatottan.</p>
<p>– Hát akkor mondja meg.</p>
<p>Lassan mentek előre egy kerti úton. A férfi lelkesen és buzgón
kezdett magyarázni. A leány fölemelt szemöldökkel, figyelmesen és
áhitattal nézte az ajkát.</p>
<p>Később fölmentek ebédelni. Ebéd alatt keveset beszéltek, a leány
néha fordult csak Kurczhoz nagy figyelemmel, barátsággal és
tisztelettel. Délután egyedül voltak a verandán.</p>
<p>– Még egyet kell nekem megmagyaráznia, – mondta a leány. –
Délelőtt megemlítette a saját kutatásait. Mi a jelentősségük
ezeknek a kutatásoknak?</p>
<p>Kurcz örömmel és buzgón kezdett magyarázni, a leány fölemelt
szemöldökkel, figyelmesen és áhitattal hallgatta.</p>
<p>Laci a negyedik napon megkérdezte Kurczot:</p>
<p>– Öregem, nem unatkozol nálunk nagyon?</p>
<p>– Dehogy, – felelte Kurcz, – hogy gondolsz ilyet? Pompásan érzem
magamat. Soha ilyen jól nem éreztem magamat. Milyen kedves emberek
ezek a tieid mindnyájan.</p>
<p>– Az apám… ugy-e? Kedves öreg úr. Tudtam, hogy szeretni
fogod.</p>
<p>– És az édesanyád! És a testvéred!</p>
<p>– Adrienne?</p>
<p>– Igen. Milyen kedves. És milyen intelligens. Milyen
csodálatosan intelligens. És milyen művelt. <span class=
"pagenum"><a name="Page_107" id="Page_107">-107-</a></span></p>
<p>– Művelt?</p>
<p>– Igen. Bámulatos, hogy érti a mesterségemet.</p>
<p>– A tiedet?</p>
<p>– Igen. A matematikát. Hihetetlen, mennyit tud.</p>
<p>– Ah! Dehogy tud. Tőlem hallott néhány szót.</p>
<p>– Ohó fiam, szó sincs róla. Kitünően érti, ha mondom. És nagyon
érdeklődik iránta. Bámulatos, hogy egy ilyen szép fiatal leány
ilyen komoly tud lenni.</p>
<p>– Komoly? Adrienne?</p>
<p>– Igen.</p>
<p>– Hm!</p>
<p>Laci elfordult és nem szólt többet. Hat nap múlva vendégek
jöttek egy délután. Lányok, fiatalemberek, egy huszártiszt is.
Délután érkeztek és még vacsorára is ott maradtak. Vacsora után
cigány jött és a fiatalság asztalbontás után rögtön táncolni
kezdett. Adrienne is táncolt. Szépen és sokat.</p>
<p>Kurcz egy ideig nézte a táncolókat, azután leült az öregekhez,
azután kiült a verandára. Tizenegy óra tájban feljött hozzá
Adrienne. Ki volt pirulva és lihegett. Szótlanul leült Kurcz mellé.
Kurcz zavarodottan fordult feléje és nem tudott szólni.</p>
<p>– Utálatos ugy-e? – kérdezte a leány szelid melankóliával.</p>
<p>– Mi?</p>
<p>– Ez a tánc. Ez az ostoba és dühös ugrálás. Magának nagyon le
kell néznie bennünket.</p>
<p>– Oh dehogy, szó sincs róla.</p>
<p>– De igen. Én ezt nagyon jól megértem. Én is lenézem.
<span class="pagenum"><a name="Page_108" id=
"Page_108">-108-</a></span></p>
<p>Hallgatott egy kicsit, azután szomoruan sóhajtotta:</p>
<p>– Mit csináljak? Nem vonhatom ki magamat. Ott kell lennem. A
háziasszony vagyok!</p>
<p>Halkan hozzátette még:</p>
<p>– Az ember nem lehet mindig olyan társaságban, amelyet
szeret.</p>
<p>Elhallgattak. Hallgatva ültek egy kicsit. A leány azután
fölkelt, kezet nyujtott Kurcznak, melegen megrázta a kezét és
naivul, őszintén és bizalommal nézett a szemébe. Kurcz boldogan és
hálásan pillantott rá. A leány szomoru mosolygással ment vissza a
táncolókhoz és hajnalig táncolt.</p>
<p>Kurcz négy hét múlva elutazott. Laci kikisérte a vasúthoz.
Várták a vonatot és csendesen sétálgattak a sinek előtt. Kurcz
rágta az ajkát és izgatott volt.</p>
<p>– Laci, – mondta végre, – köszönöm neked, hogy meghíttál ide
hozzátok.</p>
<p>– Öregem, – felelte Laci, – nekem volt öröm. Nekünk volt
élvezet.</p>
<p>– Az én számomra felejthetetlen lesz ez a négy hét.
Megismerkedtem a testvéreddel. Jól megismertem őt.</p>
<p>– Hm!</p>
<p>– Jól megismertem. Ő a legkiválóbb nő, akit én ismerek. A
legintelligensebb és legkomolyabb teremtés.</p>
<p>– Hm!</p>
<p>– Az ismeretsége olyan nyereség, amelyért örökké hálás leszek
neked. Sohasem hittem, hogy van nő, szép, fiatal, gazdag leány,
akiben ennyi érdeklődés és szeretet van komoly dolgok iránt.
<span class="pagenum"><a name="Page_109" id=
"Page_109">-109-</a></span></p>
<p>– Hm!</p>
<p>Kurcz egyre lelkesebben, egészen mámorosan magasztalta a leányt.
Laci kényelmetlenül feszengett, idegesen hümmögött, végre
bosszankodva kérdezte:</p>
<p>– Édes, jó öregem, bizonyos az, hogy te csakugyan megismerted
Adriennet?</p>
<p>– Igen.</p>
<p>– Alaposan?</p>
<p>– Igen.</p>
<p>– Nézd csak, bizonyos az, hogy ő csakugyan olyan komolyan
érdeklődik a matematika iránt?</p>
<p>– Hogyne. Bizonyos, hiszen…</p>
<p>– Nézd csak, kedves, jó öregem, ezek a lányok furcsa teremtések.
Adrienne meg éppen nagyon furcsa.</p>
<p>– Hogy? Hogy érted ezt?</p>
<p>– Látod, Adrienne a huszártiszteknél éppen úgy érdeklődik a
lovak iránt és az akadályversenyek iránt, mint…</p>
<p>Kurcz meghökkent, gondolkozott, azután komolyan mondta:</p>
<p>– Igen. Hiszen ő elbeszélte nekem. Érdeklődik… Udvariasságból…
Senkit nem akar megbántani…</p>
<p>– Dehogy! – kiáltotta Laci haragosan. – Mindenkit el akar
kábítani. Az írókkal, akik Budapesten hozzánk járnak, éppen így
beszél irodalomról és a festőkkel képekről… És semmihez sem ért
igazában… És semmi iránt nem érdeklődik őszintén…</p>
<p>Kurcz elsápadva nézett rá, gondolkozott, azután kissé földerült
és nyugodtan mondta:</p>
<p>– Azt hiszem, te tévedsz az ő megitélésében. Rendes jelenség,
hogy éppen testvérek nem értik egymást… <span class=
"pagenum"><a name="Page_110" id="Page_110">-110-</a></span> Ő tudja
ezt különben rólad… És különben előre is meghivott, hogy ősszel, ha
Budapesten lesztek, gyakran menjek hozzátok…</p>
<p>Laci elcsüggedve nézett maga elé és megvakargatta a fejét.</p>
<p>– Hát jól van, öregem, – mondta azután csendesen. – Csak vigyázz
azért. A nők nagyon furcsa teremtések.</p>
<p>– De a testvéred egészen más, mint a többi nő, – felelte Kurcz
bizalommal.</p>
<p>A vonat jött, elbúcsúztak egymástól és Laci hazament. Megkereste
a testvérét.</p>
<p>– Adrienne, – mondta neki dühösen – én kikérem magamnak, hogy a
barátomat bolonddá tartsd. Mindenki mással csinálhatsz, amit
akarsz; ezt az egyet hagyd ki…</p>
<p>– Mit beszélsz te? – kérdezte a leány bámulva. – Kit tartok én
bolonddá?</p>
<p>– Pétert. Minek hazudtad neki, hogy érdeklődöl a matematika
iránt és az ő munkái iránt?</p>
<p>– Én nem hazudtam – felelte a leány halkan, de energikusan.</p>
<p>– Nem? Úgy? Hát talán…</p>
<p>– Igenis, én érdeklődöm a matematika iránt és az ő munkái iránt.
Nem magad mondtad, hogy a leggeniálisabb ember, akit ismersz? Hogy
egy-két év múlva világhírü lesz? Azt hiszem, most még ezt is le
fogod tagadni.</p>
<p>Laci azt akarta válaszolni, hogy nem erről van szó, a leány
azonban halkan és méltatlankodva mondta: <span class=
"pagenum"><a name="Page_111" id="Page_111">-111-</a></span></p>
<p>– Miért ne érdeklődném hát iránta?… Én kérem ki magamnak, hogy
velem máskor ily hangon beszélj.</p>
<p>Megfordult és elment.</p>
<p>Tél elején Kurcz megvallotta Lacinak, hogy szerelmes a
testvérébe. Laci sajnálkozva és zavarodottan fordult el.</p>
<p>– Öregem, – mondta azután, – nézd, én egészen őszinte vagyok
hozzád: nem érdemli meg Adrienne, hogy te szeresd.</p>
<p>– Nem? Miért? Hogy mondhatod ezt?</p>
<p>– Léha.</p>
<p>– Léha!… Istenem, hogy félreismered.</p>
<p>– Kacér!</p>
<p>– Kacér?!… A legkomolyabb leány, akit ismerek.</p>
<p>– Sok pénz kell neki. Nagy vagyont akar.</p>
<p>– Laci, hogy mondhatsz ilyet? Hiszen a legigénytelenebb és
legegyszerübb nő a világon.</p>
<p>Laci lemondóan sóhajtott és nem beszélt többet. Délután
fölkereste testvérét.</p>
<p>– Adrienne, – mondta neki komolyan, – ne folytasd ezt a dolgot
Péterrel.</p>
<p>– Micsoda dolgot!</p>
<p>– Ne háborodj most föl. Hiába háborodnál föl. Ha tovább
folytatod ezt a dolgot… tovább bolondítod és tovább kacérkodol
vele, becsületszavamra kijelentem, hogy leleplezlek és megmondom
neki, hogy félig-meddig el vagy már jegyezve Harissal.</p>
<p>A leány nem válaszolt. Másnap eljött hozzájuk <span class=
"pagenum"><a name="Page_112" id="Page_112">-112-</a></span> Kurcz.
Behivta a szobájába. Leültette. Komoly volt és megilletődött.</p>
<p>– Ugy-e, – mondta halkan, – maga jó barátom?</p>
<p>– Igen, igen, – felelte Kurcz nyomatékosan.</p>
<p>– Én a legjobb barátomnak tartom. Most a tanácsára van
szükségem.</p>
<p>Kurcz hűségesen és odaadással nézett rá, a leány lesütötte a
szemét és halkan és remegő hangon mondta:</p>
<p>– Engem megkért Haris György. Az egész családom azt akarja, hogy
hozzámenjek. A papa és a mama boldogok. Azt mondják, oktalanság
volna hozzá nem mennem. Lelkiismeretlenség volna várni egy
bizonytalan jövőre.</p>
<p>Felnézett, azután lesütötte a szemét.</p>
<p>– Magának mi a véleménye? Hozzámenjek?</p>
<p>Kurcznak remegett az ajka, a szeme elhomályosodott; azután
felállott és hősies erőfeszítéssel mondta:</p>
<p>– Igen. Magának nem szabad várnia egy bizonytalan jövőre.</p>
<p>A leány is fölállott, odanyujtotta a kezét. Kurcz megcsókolta a
kezét. A leány fölemelt szemöldökkel, de félig lehunyt szemmel
szomoruan és lemondóan nézett a szemébe, egy hosszu búcsúpillantást
vetett rá, azután kiment.</p>
<p>Az esküvőjén, mielőtt a templomba mentek volna, észrevette a
násznép között Kurczot, aki elbusulva és ügyetlenül ténfergett
szobáról-szobára, és végül szomoruan beállt egy ablaknyilásba.
Odasurrant hozzá. <span class="pagenum"><a name="Page_113" id=
"Page_113">-113-</a></span></p>
<p>– Idejöttem, – mondta halkan. – Talán nem lesz már alkalmam
kezet szorítani magával.</p>
<p>Kurcz bánatosan és megindultan nézett rá. A leány még halkabban
mondta:</p>
<p>– Ugy-e, jó barátom marad ezentúl is?</p>
<p>Kurcz ellágyulva bólintott.</p>
<p>– Maradjon jó barátom, – mondta a leány. Azután egészen halkan
suttogta:</p>
<p>– Az ember nem teheti mindig azt, amit a szíve szerint
tenne…</p>
<p>Kurcz fellángolva akart mondani valamit, a leány azonban kezet
nyujtott neki, fölemelt szemöldökkel, de félig lehunyt szemmel,
lágyan, bánatosan és búcsúzóan pillantott rá, azután hirtelen
visszavonta a kezét és elsietett.</p>
<p>Kurcz elérzékenyülve pillantott utána. Pár perc múlva odajött
hozzá Laci.</p>
<p>– Ne busulj, öregem, – mondta neki gyöngéden, – hidd el, hogy
nem sokat veszítettél.</p>
<p>– Én mindent elveszítettem, – felelte halkan Kurcz. – De nem
busulok.</p>
<p>– Nem busulsz? Annak örülök. Miért?</p>
<p>– Mert most már biztosan tudom, hogy a szíve szerint ő idegen
ettől az egész esküvőtől.</p>
<p>– Hogy mondhatsz ilyent? Honnan tudod ezt?</p>
<p>– Tőle magától. Ő maga mondta.</p>
<p>– Mikor?</p>
<p>– Öt perccel ezelőtt.</p>
<p>Laci ki akart törni, de Kurcz elérzékenyülten és boldogan
mosolygott; erre ő is elhallgatott.</p>
<p>Félóra múlva indultak a templomba. Laci levezette <span class=
"pagenum"><a name="Page_114" id="Page_114">-114-</a></span> a
lépcsőn a testvérét. A lépcső előtt, a gyalogjáró két oldalán, nagy
tömeg ember állott. A leány madonna-arccal ment el közöttük és
szeliden ült be a kocsiba.</p>
<p>– Adrienne, – sugta neki Laci a kocsiban, – utállak…</p>
<p>– Miért, Laci? – kérdezte szeliden.</p>
<p>– Mert még most sem hagyod Pétert. Már eléggé tisztel… A
szalónod dísze lesz… Mit akarsz még tőle? Nem szégyelled magadat: a
menyasszonyi ruhádban odamenni hozzá és hazudni neki… Hány embert
csalsz meg így? Már meg van állapítva a híred… Már elhitetted egy
csomó okos emberrel, hogy te is okos vagy… Minek csalsz még mindig?
Nem érzed, hogy a legrútabb kokettéria, amit művelsz? Le tudnálak
köpni itt a fehér ruhádban és a mirtuszkoszoruddal, úgy
utállak…</p>
<p>Adrienne hallgatott. Azután odafordult a bátyjához.</p>
<p>– Boldogtalan most talán? – kérdezte halkan. – Elszomorítottam
talán azzal, amit mondtam neki?</p>
<p>– Azt nem, – felelte Laci zavarodottan.</p>
<p>– Nem boldogtalan?</p>
<p>– Nem…</p>
<p>– Hanem?</p>
<p>Laci nem tudott válaszolni.</p>
<p>– Hanem? – sürgette a leány a választ.</p>
<p>– Boldog, – felelte Laci kétségbeesve.</p>
<p>– Akkor mit akarsz! – mondta a leány egyszerüen.</p>
<p>Elfordult és madonna-arccal pillantott ki az utcára, ahol a
járó-kelők megfordultak a kocsi után.</p>
<hr class="chap" />
<div class="chapter"></div>
<p><span class="pagenum"><a name="Page_115" id=
"Page_115">-115-</a></span></p>
<h2>Az ősanya.</h2>
<p>A Sorbonne folyosói tele voltak hadonászó, lármázó, üvöltő
diákokkal. A republikánusok és szociálisták ekkor már többségre
jutottak, de egy-egy klerikális és nacionalista csapat még mindig
tüntetett valamelyik sarkon, be-berohant egy-egy terembe,
lehurrogott egy-egy professzort, meg-megvert egy-egy republikánus
diákot. Nekünk idegeneknek nem volt tanácsos a harcba beleszólnunk;
mi néztünk és hallgattunk.</p>
<p>Egy republikánus őrszem a baloldali bejárat felől nacionalista
orvtámadást jelzett. Az üvöltés erre a jelentésre még bőszültebb
lett, az öklök a levegőbe emelkedtek és két-háromszáz piros arcu,
ordító diák rohant el előttem balfelé. A menet végén száguldott
Meynot, André Meynot, akivel néhány jogi előadást hallgattam már
együtt. A nyakkendője ki volt bomolva és messze lobogott mögötte;
fakó haja vizesen, csapzottan hullott le a homlokára; szürke arca
tüzes <span class="pagenum"><a name="Page_116" id=
"Page_116">-116-</a></span> piros lett. Vékony karjaival szélesen
hadonászott és tébolyodottan üvöltötte:</p>
<p>– Ki velük! Ki kell verni őket! Éljen a köztársaság!</p>
<p>Amikor előttem elrohant, megcsuszott. Megingott és bizonyosan
végigvágódott volna a folyosó kövein, ha oda nem ugrom hozzá és meg
nem kapom. Gyorsan talpra állott, megnézett, jól megnézett, azután
szó nélkül, egy köszönő hang nélkül vágtatott tovább.</p>
<p>A csata a baloldali bejáratnál három percig tartott. A negyedik
percben már ujjongva jöttek vissza a győzelmes republikánusok és
rázendítettek a Carmagnolera. Nekik már a Marseillaise sem volt
elég köztársasági. Az éneklők utolsó soraiban jött Meynot. A
nyakkendője még elveszettebben libegett utána, az arca még pirosabb
volt, fürdött a verejtékben és mámorosan üvöltötte a Carmagnolet.
Az arca jobbfelén, a sovány pofacsontján egy szép kék folt
ülepedett meg. Oda egy ökölcsapást kapott a republikánus vitéz.</p>
<p>A Carmagnolet elénekelték négyszer-ötször; végre elfáradtak; a
köztársaság egyelőre amúgyis meg volt mentve; lassankint elhalkult,
zümmögő morajjá lett az üvöltés; a fiatal republikánusok oszladozni
kezdtek; ekkor odalépett hozzám Meynot, fölemelte a kezét és egy
nagy mozdulattal felém nyujtotta. Kezet fogtam vele. Meynot
megrázta a kezemet; azután megrázta még egyszer; és még egyszer;
azután halkan, egyszerűen és fenségesen mondotta:</p>
<p>– Köszönöm.</p>
<p>Karon fogott.</p>
<p>– Hol ebédel? – kérdezte. <span class="pagenum"><a name=
"Page_117" id="Page_117">-117-</a></span></p>
<p>– Rue Banville.</p>
<p>– Én is oda megyek.</p>
<p>Együtt ebédeltünk és barátok lettünk. Meynot kedves fiu volt, jó
fiu volt, lelkes fiu volt. Ivott egy kicsit és a jövőjéről beszélt.
Politikus akart lenni.</p>
<p>– Órákat elállok – mondta – a Gambetta vagy a Danton szobra
előtt. Istenem, ha ma olyan időket élnénk! Istenem, ha én úgy
uralkodhatnám százezer ember és millió ember lelkén.</p>
<p>Összehuzta a homlokát.</p>
<p>– A családom – mondta – azt akarja, hogy jegyző legyek vagy
hivatalnok. Nem értenek engem. Én más vagyok, mint ők. Én sohasem
leszek szürke ember, mint ők, én nem tudom az ő porban csúszó
életüket leélni.</p>
<p>Vigasztaltam, biztattam, bátorítottam. Megszeretett és másnap
megint eljött ebédelni; és ettől fogva minden nap velem ebédelt.
Egy napon szomoru arccal jelent meg.</p>
<p>– Mi a baj? – kérdeztem.</p>
<p>Némi habozás után bevallotta:</p>
<p>– A demokratikus liga holnapi népgyűlésére egy diákszónokot is
kértek. A fiúk azt akarták, hogy én beszéljek. De Saussay fog
beszélni.</p>
<p>– Miért?</p>
<p>– Mert én visszautasítottam.</p>
<p>– De miért?</p>
<p>Nem akarta megmondani. Csak. Csak úgy. Ő csak
visszautasította.</p>
<p>– De miért? – kérdeztem. – Hát miért? <span class=
"pagenum"><a name="Page_118" id="Page_118">-118-</a></span></p>
<p>Végre bevallotta. Körülnézett, odahajolt hozzám és ijedt arccal
suttogta:</p>
<p>– Én nem mertem vállalni.</p>
<p>Még jobban odahajolt hozzám és egészen halkan sugta:</p>
<p>– Félek. Nem merek kiállni az emelvényre. Félek.</p>
<p>Egészen belesápadt ebbe a vallomásba. Ijedten néztem rá.
Sajnáltam.</p>
<p>– De öregem, – mondtam neki, – hát hogy akarsz te így politikus
lenni? Nem kell félni. Nem szabad félni. Az ember beszél.</p>
<p>Lehajtotta a fejét.</p>
<p>– Könnyü ezt mondani, – sugta szomoruan. – De mikor az ember
érzi, hogy megszédül, nem lát, nem hall, egyszerre összeszorul a
torka, görcsöt kap a szíve.</p>
<p>Egészen az asztalra hajolt.</p>
<p>– A végén így mégis csak jegyző leszek, – suttogta rá
fájdalmasan az abroszra.</p>
<p>Nagyon sajnáltam. Szomoru voltam, amikor elváltam tőle és két
hónapig, amikor mindig alkalma lett volna beszélni, amikor
sóvárogva nézett a tribünre és rémülten pattant vissza, ha egy-egy
„halljuk Meynot-t“ fölhangzott, mindig vele éreztem a nagy
fájdalmát.</p>
<p>Három hónap múlva egy délelőtt szemközt jött velem a Sorbonne
folyosóján. Tüzelt az arca és ragyogott a szeme.</p>
<p>– Gyere velem, – mondta.</p>
<p>Karon fogott és elindultunk. Kimentünk a Pantheon <span class=
"pagenum"><a name="Page_119" id="Page_119">-119-</a></span> felé,
onnan le a Szajnához. Vártam, hogy beszéljen. A karomban remegett a
karja; de nem szólt. Hallgatva mentünk előre. Kiértünk a
Danton-szoborhoz. A szobor előtt megállott; eleresztette a karomat,
szembe fordult velem, azután elfordult tőlem a szobor felé, azután
újra visszanézett rám.</p>
<p>– Mit mondanál, – szólt akadozó, izgatott, rekedt hangon, – ha
megtudnád, hogy <i>ez</i> volt a dédapám?</p>
<p>Ijedten néztem a szoborra, azután ijedten néztem rá. Újra
odalépett hozzám, karon fogott és elindult.</p>
<p>– Borzasztóan nagy dolog, gyönyörü dolog, fejedelmi dolog
történt, – mondta rekedten.</p>
<p>– Mi? Mi történt?</p>
<p>Odaszorította a karomat magához és mámorosan sugta:</p>
<p>– Azt hiszem, a dédanyám Dantonnal megcsalta a dédapámat… azt az
embert, akit a dédapámnak hínak…</p>
<p>Nevetni kezdtem.</p>
<p>– Ne nevess, – mondta türelmetlenül és lelkesen. – Ne nevess, ez
nagy és szép és kábítóan nagyszerü dolog. Ez engem új emberré tesz.
Ez engem megvált. Ez engem fölemel. Ez nekem szárnyakat ad. Most
tudom már, mi volt az, ami megbénított, ami földre tepert: az a
tudat, az a hit, az a tévedés, hogy az ereimben szürke poremberek,
hivatalnokok vére folyik. Tudod te, mit jelent ez: tíz generáció
fölfelé csupa kishivatalnok?… Már második Henrik idejében írnok
volt egy Meynot a királyi törvényszéken. És azóta mind, mind
kishivatalnokok. Ha megpezsdült <span class="pagenum"><a name=
"Page_120" id="Page_120">-120-</a></span> a vérem, ha zugni kezdett
a vérem, ha éreztem, hogy valami nagyot kell tennem, hogy valami
nagyra vagyok hivatott, rögtön eszembe jutott: tíz generáció
kishivatalnok. Mintha jeges vízzel öntöttek volna le. De most más
lesz. Most vége a gyávaságnak. Most zivatar is merek már lenni. Az
én ősapáim nem voltak kishivatalnokok. Az én dédapám <i>ez</i>
volt.</p>
<p>Az arca ragyogott, a szeme sugárzott, kinyujtotta kezét és
rámutatott a szoborra.</p>
<p>– Hát mi történt? – kérdeztem végre meglepetve. – Mi derült ki?
Kiről? A dédanyád…</p>
<p>Megszorította a karomat:</p>
<p>– Danton volt a szeretője, – mondta mámorosan. – Danton! Danton!
Danton!</p>
<p>Nagynehezen rávettem, hogy magyarázza meg.</p>
<p>– Hát hallgass ide, – mondta sugárzó arccal. – Az én nagyapám,
Jean Baptiste Meynot, született 1791 augusztus nyolcadikán.
Született állítólagos apjának Rue de la Chaussée d’Antin-beli
lakásán. Igen, de állítólagos apja, Louis Camille Meynot a születés
idején nem volt Párisban. Hónapok óta nem volt. Kilenc hónapja nem
volt. A királyi udvartartás hivatalnoka volt, az állásánál fogva
rojalista, már 1790 novemberében menekülnie kellett, valószínüleg a
hercegek valamelyikével menekült, mert később ott szerepel
valahogyan a coblenzi udvartartásban. Ő tehát nem volt az apa. A
felesége talán elhitette vele; az asszonyok ügyesek; kivágta magát
valahogyan, de ő nem volt az apa. Ki volt hát?… Kutattam a családi
papirok között. A szomszéd házban lakott Danton. Akkor kezdett
<span class="pagenum"><a name="Page_121" id=
"Page_121">-121-</a></span> ragyogni. Akkor kezdett vezér lenni, úr
lenni az egész ország fölött. A családot ismerte. Gyakran
érintkezett velük. Följegyzések vannak róla, hogy a dédanyám már
lánykorában nagyon tetszett neki; de nem adták hozzá, mert a leány
apja is hivatalnok volt és lenézte – lenézte! – Dantont. Mikor a
nagyapám állítólagos apja szökni volt kénytelen Párisból, a fiatal
asszony egyedül maradt. És a szomszéd házban ott volt ez a
félisten! Ha más bizonyíték nem volna, ez is elég lenne. De van más
is. Dantonnak egy levele, egy szerelmes levele, egy szerelmes
levele, barátom, egy szerelmes levele…</p>
<p>Mámoros volt; tombolt; villámló szemmel nézett föl a szoborra,
összekulcsolta a két kezét és kinyujtotta feléje, mintha imádkoznék
hozzá.</p>
<p>– Danton! Danton! – suttogta boldogan és részegen.</p>
<p>Elhuztam a szobor elől. Visszaindultunk a Sorbonne felé. Meynot
hosszu, nagy lélegzeteket vett; teleszítta a tüdejét levegővel,
kidomborította a mellét és megfeszítette a karjait. Boldog
volt.</p>
<p>A Sorbonne folyosóin lármázva szaladozott néhány fiu. Egy üres
terembe rögtönzött gyűlésre hivták össze a diákokat. Bementünk mi
is. A tolongásban elszakadtam Meynot-tól, beültem egy padba és
vártam, mi történik. Egy hosszúszakállu diák megnyitotta a gyűlést
és elmondta, miről van szó. A nacionalisták ma este népgyűlést
tartanak; meghivták rá a republikánus diákokat is; most az a
kérdés, elmenjenek-e tehát. Nem jobb-e kikerülni egy céltalan
összecsapást, egy oktalan verekedést… <span class=
"pagenum"><a name="Page_122" id="Page_122">-122-</a></span></p>
<p>Kis csend támadt; azután egyszerre egy nyurga alak lépett föl a
katedrára. Dobbantott a lábával, fölemelte a karját, egy éles
hanggal, egy harsogó megszólítással betöltötte a termet és beszélni
kezdett.</p>
<p>Meynot volt. Tüzesen, harciasan, vad lelkesedéssel beszélt. El
kell menni arra a gyűlésre. Nem szabad megijedni. Nem szabad
gyávának lenni. Ott kell lenni a harctéren és sem a szótól, sem az
ököltől nem kell megriadni. A jakobinus ősök szelleme ihlesse meg a
jakobinus ősök unokáit…</p>
<p>Mámoros tapsvihar. Meynot piros arccal száll le a pódiumról,
fogadja a gratulációkat és a gyűlés egyhangulag határozza el, hogy
ott lesz a harctéren.</p>
<p>A népgyűlésre nem mentem el. Idegennek jó volt távolmaradni az
ilyen helyekről. De másnap hallottam, mi történt. Kétszáz diák
bevonult az óriási terembe kétezer ellenfél közé. Meynot az élen.
Meghallgattak két nacionalista szónoklatot, amely az ő
megtérítésükre volt szánva; azután Meynot kért szót. Fölment a
pódiumra és megmagyarázta, hogy mi az ő szemükben a francia nemzeti
tradició. Megmagyarázta, hogy a forradalom szelleme a legbecsesebb
öröksége a francia nemzetnek. Dantonra kell visszanézni. Az
arisztokrácia az ellenség! A klerikálizmus az ellenség!… A tömeg
ekkor már haragosan zúgott; közbeszóltak; Meynot-t szidalmazták; a
diákokat szorongatták, egy-egy oldalbaütés jött előbb, azután egy
pofon csattant el; Meynot ekkor méltatlankodva hagyta abba a
fejtegetéseit, kijelentette, hogy ha a szólás jogát és a
vendégjogot nem respektálják, ő akkor barátaival távozik, kéri, ne
szentségtelenítsék meg legalább egy bizalommal <span class=
"pagenum"><a name="Page_123" id="Page_123">-123-</a></span> jött
kisebbség megtámadásával a francia lovagiasság legszebb
tradicióit…</p>
<p>És távozott. Baj nélkül. Nem bántották őket. Meynot ekkor nagy
ember lett, ifjusági vezér lett, népgyűlésekre járt, ritkábban jött
el hozzám és igérte, hogy mihelyt lehet, képviselő lesz.</p>
<p>Három hónap telt el. Tavaszodott. Egy világos, meleg estén
elmentem egy népgyűlésre, mert a szónokok nevei között ott láttam a
Meynot-ét is. A második beszéd lett volna az övé. Helyette azonban
az elnök szólalt meg:</p>
<p>– Meynot polgártárs betegsége miatt nem jöhetett el. Az egyetemi
hallgatók nevében így Caillou polgártárs fog beszélni.</p>
<p>Nagynehezen átfurakodtam a tömegen, kijutottam az utcára és
elindultam a lakása felé. Bevezettek a szobájába. A diványon
feküdt; fakó arccal, fáradt, gyűrüs szemmel, bágyadtan nézett a
levegőbe.</p>
<p>– Öregem, – mondtam, – eljöttem hozzád. A Concorde-teremben
hallottam, hogy beteg vagy. Mi bajod?</p>
<p>Nem válaszolt.</p>
<p>– Öregem, – mondtam gyöngéden, – hát mi bajod?</p>
<p>Elfordította a fejét.</p>
<p>– Bocsáss meg, – mondtam, – nem gondoltam, hogy terhedre vagyok.
Inkább megyek.</p>
<p>– Maradj.</p>
<p>Leültem egy székre.</p>
<p>– Csak egy percig maradok, – mondtam. – <span class=
"pagenum"><a name="Page_124" id="Page_124">-124-</a></span>
Megnyugtatást akartam, hogy nincs semmi nagy bajod. Most már akár
mehetek is.</p>
<p>– De nagy bajom van, – válaszolta halkan.</p>
<p>– Nagy bajod! Istenem, ha az ember ágyba se fekszik, nincs
valami veszedelmes baja. Az egész baj, hogy egyszer nem
beszéltél.</p>
<p>Elhuzta a száját, mintha görcse lenne.</p>
<p>– Sohasem fogok én többet beszélni, – mondta a fogai között.</p>
<p>– Miért! Ugyan!</p>
<p>Hallgatott. Azután lassan és fáradtan odafordította a fejét:</p>
<p>– Úgyis elmondtam volna neked, – mondta halkan.</p>
<p>– Hát mondd el. Mi az?</p>
<p>Megint hallgatott. Azután megint halkan szólalt meg:</p>
<p>– Az egész dolog nem igaz.</p>
<p>– Mi?</p>
<p>– Az. Az egész. Danton.</p>
<p>Meghökkenve néztem rá. Nem mertem többet kérdezni. Hallgattunk.
Azután ő szólalt meg és fáradtan és halkan mondta:</p>
<p>– Tegnap összevesztem az apámmal. Azt akarta, hogy hivatalba
menjek. Megmondtam neki. A Danton-vér! Elbámult. Megmagyaráztam.
Kinevetett. Mit kutatok, mondta, régi papirok között, anélkül, hogy
neki szólnék. A dédapám, a dédapám nem is szökött 1791
novemberében. Van még egy csomó írás. Itt lappangott Párisban még
egy félévig. A szerelmes levél nem is a dédanyámnak szólott. Úgy
kaptuk. Azt is tudják, <span class="pagenum"><a name="Page_125" id=
"Page_125">-125-</a></span> kinek szólott. Egy posztókereskedő
feleségének. És egy nagybátyámnál megvan a dédapám, a… dédapám
arcképe. Szakasztott olyan vagyok.</p>
<p>Elhallgatott és a levegőbe nézett. Nem mertem szólni.</p>
<p>– Mit csináljak most? – kérdezte.</p>
<p>– Mit csinálj! De szamár kérdés. Azt, amit eddig. Most már
kiderült, hogy pompás szónok vagy. Azon nem változtat semmi.</p>
<p>Kínosan nevetett.</p>
<p>– Nem? Azt hiszed?… Soha többet nem merek én tíz ember előtt
beszélni. Érzem. Tudom, hogy nem tudok. Soha többé.</p>
<p>Hallgattunk. Fölálltam és menni készültem. Adtam a vidámat.</p>
<p>– Öreg fiu, – mondtam, – ez csacsiság. Két nap alatt
kihevered.</p>
<p>– Soha. Hivatalnok leszek.</p>
<p>– Ugyan, micsoda beszéd ez. Egy embernek a sorsát így döntse el
az, hogy a dédanyja nem csalta meg a férjét, – mondtam nevetve.</p>
<p>Rám nézett.</p>
<p>– A dédanyám! – szólt megvetően.</p>
<p>Megcsikorgatta a fogát.</p>
<p>– A bestia! A piszkos tehén! – mondta sziszegve és befordult a
fal felé és eltakarta a fejét.</p>
<hr class="chap" />
<div class="chapter"></div>
<p><span class="pagenum"><a name="Page_126" id=
"Page_126">-126-</a></span></p>
<h2>A mama.</h2>
<p>Lovász későn jött, gyorsan bemutatkozott egy ismeretlen fiatal
hölgynek és egy ismeretlen fiatalembernek, azután leült Zádor Anna
mellé és nemsokára belefogott egy kedves kis történetnek az
előadásába. A történet hősnője Gyémánt Lenke volt, az
ellenprimadonna, a hőse pedig egy tapasztalatlan vidéki
fiatalember, aki egy napon mit sem sejtve benyitott a nagy művésznő
hálószobájába.</p>
<p>Mire Lovász ideért, a társaság gyanus mozgolódásba fogott
körülötte, Zádor Anna felállott és vérvörös arccal mondta:</p>
<p>– Jöjjön csak… magával sürgős beszédem van.</p>
<p>Lovász fölállott. Az asszony előre ment. Ő követte. Átmentek egy
szobán. Két szobán… nem álltak meg a lakás végéig. Az asszony itt
visszafordult.</p>
<p>– Meg van maga őrülve? – kérdezte suttogva.</p>
<p>– Miért? – mondta Lovász ártatlanul.</p>
<p>– Micsoda történetet akart maga elbeszélni? <span class=
"pagenum"><a name="Page_127" id="Page_127">-127-</a></span></p>
<p>– Egy kitünő történetet… A Gyémánt Lenke hálószobája…</p>
<p>– Csendesebben!… Hallgasson!… Hogy mer itt hálószobáról
beszélni?</p>
<p>Lovász meghökkenve bámult az asszonyra, az asszony pedig erős
meggyőződéssel mondta:</p>
<p>– Maga meg van őrülve.</p>
<p>Lovász méltatlankodni akart, azután meggondolta a dolgot. Az
asszonyokat nem lehet kiismerni. Erre most rájött az erkölcs…
Megadással hajtotta le a fejét.</p>
<p>– Ahogy parancsolja, – szólt engedelmesen. – Meg vagyok
őrülve.</p>
<p>Zádor Anna szikrázó tekintettel nézett még rá egy kicsit; a szép
barna szemében azután a rendes, csendes jósága és jókedve kezdett
világítani, a haragos pirosság eltünt a szeme alól és a tejfehér,
puha szép arcán, a lágyvonalu, meleg szája körül egy csillogó
mosolygás jelent meg. Lovász megadóan állott és mozdulatlanul,
engedelmesen nézett vele szembe.</p>
<p>– Nem is kérdezi, miért?</p>
<p>– Nem, – felelte Lovász. Ha maga azt mondja, hogy meg vagyok
őrülve, hát meg vagyok őrülve.</p>
<p>Az asszony nevetett.</p>
<p>– Boldogtalan ember, – mondta – nem beszélt magával Miklós?</p>
<p>– Nem.</p>
<p>– Szegény fiu, hisz akkor maga ártatlan… Miklóst kértem meg,
beszéljen mindenkivel, aki hozzám jár, mondja meg tapintatosan,
hogy… megjött a lányom… Maga nem tudta? <span class=
"pagenum"><a name="Page_128" id="Page_128">-128-</a></span></p>
<p>– Azt sem tudtam, hogy lánya van.</p>
<p>– Van. És milyen szép. És milyen kedves. És milyen okos.</p>
<p>– Nyilván az a fiatal hölgy, akinek bemutatkoztam.</p>
<p>– Az. Ugy-e milyen szép?</p>
<p>– Igen, – felelte sietve Lovász.</p>
<p>– Fölhozattam a nagybátyjától, mert férjhez akarom adni.
Tizennyolc éves már.</p>
<p>Lovász megnézte az asszonyt.</p>
<p>– Sok szerencsét! – mondta. – Ezt a szent szándékot nyilván
siker koronázza majd. Ámbár magát <i>nem</i> anyósnak kívánja az
ember…</p>
<p>Az asszony fölemelte a kezét.</p>
<p>– Csend! – mondta szigoruan. – Ez a hang tilos. Ezen a hangon
nem szabad nálam ezentúl beszélni. Miklós megmondta mindenkinek.
Aki így beszél, azt kidobom. Érti?</p>
<p>– Igen, – felelte Lovász engedelmesen és sóhajtva. – Lesz is itt
olyan unalom…</p>
<p>– Akinek nem tetszik, az elmehet. Nem is ilyen emberek kellenek
nekem, mint maga, hanem tisztességes, komoly fiatalemberek, akik
házasodni akarnak…</p>
<p>– Az a fiatal úr, akinek bemutatkoztam, netalán?…</p>
<p>– Igenis. És ne csúfolódjék rajta. És viselkedjék tisztességesen
vele. És általában viselkedjék tisztességesen.</p>
<p>Lovász mindent megigért. Visszamentek a társasághoz. Lovászt
egy-két kárörvendő vigyorgás fogadta, az egész társaság figyelemmel
várta, hogyan intéződik <span class="pagenum"><a name="Page_129"
id="Page_129">-129-</a></span> el a kínos ügyecske, Zádor Anna
azonban olyan magasztosan és annyi tiszta fenséggel kezdett az
időjárásról, majd a lakásdrágaságról beszélni, hogy az érdeklődés
gyorsan véget ért és tisztességes, csendes unalom terjeszkedett el
a társaság fölött.</p>
<p>Lovász diszkrét érdeklődéssel fordult az ismeretlen fiatal hölgy
felé. Az ismeretlen fiatal hölgy egy sarokban ült; az ismeretlen –
a tisztességes és házasulandó – fiatalember ült mellette és sok
igyekezettel mulattatta. A fiatal hölgy azonban szemmelláthatólag
nagyon unatkozott.</p>
<p>Lovász rögtön elhatározta, hogy jóváteszi az előbbi hibáját és
legalább szórakoztatja kissé a fiatal hölgyet. Az elhatározást
azonnal követte a tett. Fölállott, odament az unatkozó fiatal
párhoz és két perc múlva élénk beszélgetésbe merült a fiatal
hölggyel.</p>
<p>Az ismeretlen fiatalember öt perc múlva otthagyta őket. Rögtön a
távozása után fölhangzott a Zádor Anna hangja:</p>
<p>– Zsuzsó!</p>
<p>A leány rámosolygott Lovászra és odament az anyjához.</p>
<p>– Milyen kedves, – gondolta Lovász. – És milyen kedves neve van.
Zsuzsó. Zsuzsika…</p>
<p>Meg volt elégedve magával. Ekkor azonban a Zádor Anna villámló
pillantásával találkozott a tekintete és megint rossz sejtelmei
támadtak. Az asszony frissítőkért küldte ki a leányt, azután
fölkelt a helyéről és odament Lovászhoz.</p>
<p>– Mit művel maga? – kérdezte tőle sziszegve.</p>
<p>– Mit? – kérdezte Lovász ártatlanul. <span class=
"pagenum"><a name="Page_130" id="Page_130">-130-</a></span></p>
<p>– Elriasztja Zsuzsó mellől az embereket. Az egyetlen embert, aki
el is veheti…</p>
<p>Lovász ekkor dühbe jött. Fölállott, odahajolt az asszonyhoz és
halkan és kihivóan felelte neki:</p>
<p>– Ki mondja azt, hogy én nem vehetem el?</p>
<p>Az asszony elbámulva nézett rá. Lovász pedig gőgösen és
diadalmasan folytatta:</p>
<p>– Annyit csak érek, mint ez a… fiatal úr…</p>
<p>Az asszony bámulva nézett Lovászra, elgondolkozott, nem felelt;
Zsuzsó visszajött, leült Lovász mellé, az asszony gondolkozva és
meghökkenve nézte őket, azután visszament a társasághoz és
időről-időre egy-egy bámuló, kételkedő, zavarodott pillantással
kereste fel őket.</p>
<p>Lovász el volt ragadtatva a lánytól. A lány pompásan mulatott;
mosolygott; nevetett… A mosolygása egészen olyan volt, mint az
anyjáé, meleg, lágy, édes, csillogó mosolygás. Elmondta, mit
csinált eddig. Intézetben volt; előbb az angol kisasszonyoknál,
azután Genfben; azután másfél éve János bácsiéknál volt Györkön,
minden évben csak egy hónapot töltött az anyjával; pedig a mamát
imádja, imádja, imádja…</p>
<p>Három hónap múlva Lovász fölment az asszonyhoz. A lakás föl volt
forgatva, gyilkos naftalinszag terjengett benne, kofferek és
skatulyák állottak szanaszét. Lovász idegesen ténfergett
jobbra-balra.</p>
<p>– Utaznak? – kérdezte az asszonytól.</p>
<p>– Igen.</p>
<p>– Egész nyáron lent maradnak?</p>
<p>– Igen. <span class="pagenum"><a name="Page_131" id=
"Page_131">-131-</a></span></p>
<p>Lovász szólni akart, azután elhallgatott. Azután megint szólni
akart és megint elhallgatott.</p>
<p>– Mit akar? – kérdezte végre az asszony.</p>
<p>– Egy egészen furcsa dolgot… – felelte Lovász.</p>
<p>– Mit?</p>
<p>Lovász fanyarul mosolygott.</p>
<p>– Meg akarom kérni a Zsuzsó kezét.</p>
<p>Az asszony megállott. Ránézett Lovászra. Egy darabig mereven
nézett rá, a barna nagy szeme azután lassan megnedvesedett.
Fölemelte a kezét, a torkán egy boldog zokogás buggyant föl,
átlépett egy kalapos skatulyán, odament Lovászhoz és megcsókolta
egyszer, kétszer, háromszor, tízszer és a könnyek bőven és boldogan
omlottak a szeméből.</p>
<p>– Milyen furcsa! – mondta Lovász. – Látja, ezért furcsa ez a
dolog. Maga lesz az anyósom…</p>
<p>– Igen, – felelte boldogan az asszony. – Én leszek az anyósa.
Csak szeresse Zsuzsót. Legyen jó hozzá. Én imádni fogom magát. Én
úgy szeretem magát.</p>
<p>– Tegeződnünk kell…</p>
<p>– Persze.</p>
<p>– És magát… mamának szólítsam? – kérdezte Lovász fanyarul.</p>
<p>– Természetesen, – felelte boldogan az asszony.</p>
<p>Egy hónap múlva megtartották az esküvőt, Lovászék elutaztak és
szeptemberre visszajöttek Budapestre. Zádor Anna meghatva és
boldogan várta őket és ujjongva mutogatta meg nekik a lakásukat,
amelyet ő rendezett be. A fiatal asszony mámoros volt az örömtől és
időről-időre egy boldog fölsikoltással az anyja nyakába esett.
<span class="pagenum"><a name="Page_132" id=
"Page_132">-132-</a></span></p>
<p>– Hát te hogy vagy, Andor? – kérdezte Zádor Anna.</p>
<p>– Köszönöm jól… mama, – felelte Lovász mosolyogva.</p>
<p>Zádor Anna azután hazament. Másnap megint eljött hozzájuk,
harmadnap megint. Ajándékokat hozott a lányának, vásárolni vitte,
tanácsokat adott neki a háztartás vezetésére és mindig
könnybelábadt a szeme a boldogságtól, ha látta, hogy Zsuzsó
állandóan jókedvü, szereti a férjét és a férje szereti őt.</p>
<p>Zsuzsó állandóan jókedvü volt. A férjével szemben nem volt
akarata és a férje hálás volt ezért a boldog engedelmességért. Csak
néha-néha ragaszkodott egy-egy véleményhez vagy egy-egy
szándékhoz.</p>
<p>– A mama így gondolja…</p>
<p>Lovász ilyenkor engedett. Lassankint ez lett az életük legfőbb
vezetője:</p>
<p>– A mama ezt akarja…</p>
<p>Lovászt kezdte bosszantani, hogy az összes kis és nagy ügyeik
egy fölebbezési fórum elé kerülnek. A mama tekintélyét nem akarta
kisebbíteni, de rendszeres munkát kezdett a maga teljes
függetlenítésére. Előbb jelentéktelen dolgokban – kirándulások,
vacsorák, színházba menések ügyében – valósította meg
rendíthetetlenül az akaratát. Azután hozzáfogott, hogy a mama
jóságos zsarnokságát egészen megtörje, az életükbe való
beleszólásait mindenkorra megszüntesse. Itt azonban kétségbeesett
ellenállásra talált.</p>
<p>– Zsuzsó, – mondta a feleségének, – hozzá kell szoknod, hogy
végre-valahára a mama nélkül intézkedj a dolgainkban. <span class=
"pagenum"><a name="Page_133" id="Page_133">-133-</a></span></p>
<p>– Én nem akarok hozzászokni, – felelte az asszony. – Én mindig
azt akarom csinálni, amit a mama mond.</p>
<p>– Szívem, hát ez lehetetlen. Végre is asszony vagy, nemsokára
gyerekeid lesznek, nem szaladhatsz mindig a mamához… Nem is kell.
Nem is volna helyes. Végre is a mama nagyon kitünő asszony, de sem
a társadalmi helyzete, sem az egyénisége nem olyan, hogy
mintaképnek lehetne venni…</p>
<p>A fiatal asszony reszketett a haragtól.</p>
<p>– Szégyeld magad, – mondta félig sirva, – szégyeld magad, hogy a
mamáról így beszélsz.</p>
<p>Lovász dühbe jött és makacsul bizonyítgatta, hogy a mama nem
lehet mintakép egy uriasszony számára. A fiatal asszony erre
kétségbeesve támadt neki a férjének.</p>
<p>– Te vagy az, – mondta reszketve, – akinek fogalma sincs róla,
mi az: előkelőség, gyöngédség, ha így beszélsz…</p>
<p>Felsorolta a férje összes rossz tulajdonságait; a csendes
jósága, az odaadó engedékenysége egyszerre eltünt; maliciózus lett,
bántó lett, csipett, mint a vipera. Lovász megdermedve és
értelmetlenül hallgatta; honnan szedi ez a kedves, jó asszony ezt a
tudományt, mikor látott meg ez ennyi rossz tulajdonságot benne?</p>
<p>Az asszony elkeseredve folytatta a rossz tulajdonságainak
felsorolását. Lovászban mértéktelen düh támadt föl. És amikor az
asszony egy fordulattal visszatért az anyja dicséretére és ezt
mondta: „a mama igy, a mama úgy… a mama a legelőkelőbb uriasszony“,
– akkor Lovász a dühtől elkábulva, hevesen, gyorsan, <span class=
"pagenum"><a name="Page_134" id="Page_134">-134-</a></span> mielőtt
igazában meggondolhatta volna, mit tesz, csak attól a vágytól
elsodortatva, hogy neki legyen igaza, oktalanul, hangosan, durván
elkiáltotta magát:</p>
<p>– A mama egy…</p>
<p>Itt egy nagyon durva szó következett. Lovász abban a
másodpercben megbánta, amelyben kimondta és megrémülten nézett az
asszonyra. Az asszony nyitva maradt szájjal bámult rá, azután
sikoltott egyet, azután elfehéredő arccal dőlt bele egy
karosszékbe. Lovász ijedten sietett oda hozzá. Mikor azonban feléje
nyult, akkor a fiatal asszony felugrott, eltaszította őt magától,
kisietett a szobából és becsapta maga mögött az ajtót.</p>
<p>Lovász habozott egy percig, azután utána indult. Nem találta.
Bejárta az egész lakást, az asszony seholsem volt. Megkérdezte a
szobalányt:</p>
<p>– Nem látta a nagyságos asszonyt?</p>
<p>– De igen. Elment.</p>
<p>– Elment?</p>
<p>– Igen. Sietett. Fölkapta a kabátját és a kalapját és
elment.</p>
<p>Lovász visszament a szobába és nagyon butának érezte magát.
Belátta, hogy hibát követett el; de hajlandó volt rá, hogy a hibát
mindenképpen jóvátegye; ha az asszony itthon volna, rögtön jóvá is
tenné; hacsak itthon volna…</p>
<p>Majd hazajön. Várt rá egy, két, három óra hosszat, azután egy
hétig, még egy hétig, összesen nyolc hétig. Az asszony nem jött
haza. Az anyjánál volt és Lovász azt hallotta, hogy ügyvédekkel
tárgyal: válási okot keres. <span class="pagenum"><a name=
"Page_135" id="Page_135">-135-</a></span></p>
<p>Lovász nekibusulva járt-kelt; végre látta, hogy ez így nem megy
tovább. Levelet írt Zádor Annának és megkérte, adjon neki – megtérő
bűnösnek – egy negyedórás audienciát. Az audienciát megkapta.
Délután három órakor fölmehet.</p>
<p>– Csendesen, – mondta az asszony, mikor bement, – Zsuzsó nem
tudja, hogy itt vagy. Alszik. Éjjel nem tudott aludni.</p>
<p>Lovászt elérzékenyítette a barátságos hang, amelyet nem várt.
Hálásan és engedelmesen lopózkodott az asszony után és amikor
szabad volt beszélnie, őszinte megbánással és teljes szeretettel
mondta el, amit mondani akart. Hogy az ő elszólása menthetetlen; de
magyarázza az az idegesség, hogy folyton egy idegen akarat
beavatkozását érezte kettejük közé; és végre is egy elszólást nem
lehet egész életre szóló büntetéssel büntetni, végre is ők szeretik
egymást…</p>
<p>Zádor Anna ekkor fölállott, az ajtóhoz ment és hallgatózott.
Azután gyorsan visszajött.</p>
<p>– Menj el most, kérlek, – mondta Lovásznak. – Menj a konyhán
keresztül. Zsuzsó fölébredt. Nem akarom, hogy itt találjon. Ő
egyelőre engesztelhetetlen. De most legalább tudom, hogy te
visszakivánod őt.</p>
<p>– Minden nap vártam. Hiszen imádom.</p>
<p>– Majd meglátom, mit tehetek.</p>
<p>Lovász elment; az asszony pedig bement Zsuzsóhoz.</p>
<p>– Zsuzsókám, – mondta neki, – beszéljünk végre komolyan erről a
te dolgodról.</p>
<p>– Milyen dolgomról, mamám?</p>
<p>– A házasságodról. A férjedről. <span class="pagenum"><a name=
"Page_136" id="Page_136">-136-</a></span></p>
<p>– Én komolyan beszéltem eddig is. Elválok tőle.</p>
<p>Zádor Anna mosolygott, azután csendesen és komolyan
megmagyarázta, hogy elválni oktalanság volna. Ha két ember szereti
egymást, akkor egy félreértés, egy elhamarkodott szó miatt nem
szabad válni.</p>
<p>– Egy szó miatt!… Ha tudnád, mamám, ha tudnád, mamám, mit
mondott!</p>
<p>– Mit mondott?</p>
<p>– Én azt nem mondhatom meg. Én azt nem mondhatom ki.</p>
<p>Zádor Anna mosolygott, megsimogatta a lánya kipirosodott arcát,
azután szeliden és nyugodtan magyarázta tovább, hogy ha két ember
szereti egymást, akkor semmiféle bántó szó miatt nem szabad
elválniok.</p>
<p>– De hiszen nem is szeret engem.</p>
<p>– De szeret.</p>
<p>– Nem jött utánam.</p>
<p>– Jött. Itt volt nálam.</p>
<p>A fiatal asszony meglepetve bámult az anyjára, azután izgatottan
kérdezősködött a látogatás részleteiről. Azután összehuzott
homlokkal nézett maga elé, azután ezt mondta:</p>
<p>– Mégsem megyek vissza. Nem tudok vele élni többé.</p>
<p>– Miért, Zsuzsó?</p>
<p>– Mert téged megsértett.</p>
<p>– Egy kicsit igaza volt, mert nagyon is sokat avatkoztam bele a
dolgaitokba. És én nem haragszom rá.</p>
<p>– Mert nem tudod, mit mondott. Ha tudnád, mit mondott!!
<span class="pagenum"><a name="Page_137" id=
"Page_137">-137-</a></span></p>
<p>– Hát mit mondott végre is? Hát mondd meg már végre, mit
mondott.</p>
<p>– Nem… Én azt nem mondhatom meg. Én nem tudom azt előtted
mondani… Én nem tudom azt neked mondani…</p>
<p>– Csak mondd meg bátran. Mondd nyugodtan.</p>
<p>A fiatal asszony nem akarta megmondani. Az anyja azonban
kényszerítette:</p>
<p>– Mondd meg! Rögtön! Mondd meg!</p>
<p>A fiatal asszony ekkor lesütötte a szemét, lehajtotta a fejét,
előrehajolt és remegő szájjal sugta:</p>
<p>– Mit? Hát ezt: „a mama…“</p>
<p>Kimondta. Azután gyorsan a tenyerébe kapta az arcát és sirni
kezdett. Az anyja szótlanul simogatta a fejét.</p>
<p>A fiatal asszony kisirta magát, azután várta, mit szól az anyja.
Lassan ráemelte a kisirt szemeit. Az anyja nyugodtan nézett szembe
vele és hallgatott. Ekkor ő szólalt meg:</p>
<p>– Ugy-e, nem élhetek vele? – kérdezte méltatlankodó, reszkető
hangon.</p>
<p>Azután fölháborodva folytatta:</p>
<p>– Ezt mondta!… Ezt mondta!…</p>
<p>Zádor Anna előrehajolt, belenézett a lánya kisirt szemébe, a
tejfehér, puha arcán egy csillogó mosoly sugárzott szét, azután
elfordított fejjel, mosolyogva, szégyenkezve, hősiesen, egy hosszu
felvilágosítás kezdete gyanánt, halkan mondta:</p>
<p>– De Zsuzsókám… hiszen igaza volt.</p>
<hr class="chap" />
<div class="chapter"></div>
<p><span class="pagenum"><a name="Page_138" id=
"Page_138">-138-</a></span></p>
<h2>A temesvári asszony.</h2>
<p>Az okkupációban egy alacsony, szegényes bosnyák házikó előtt két
katonatiszt találkozott: egy karcsu, magas ulánuskapitány és egy
kékszemü, szőke vadászfőhadnagy. Mind a kettő csapathoz beosztott
vezérkari tiszt volt. A főhadnagy bemutatkozott a kapitánynak.
Vetter Károlynak hivták. A kapitány megmondta a nevét: báró
Ulenyeczky Kázmér.</p>
<p>– Te a temesvári diviziónál voltál, ugy-e? – kérdezte azután a
kapitány.</p>
<p>– Igen. A divizionárius mellett. Egy év óta.</p>
<p>– Én voltam az elődöd. Négy éve mentem el Bécsbe. Utánam jött
Bálint.</p>
<p>– Bálint után pedig én jöttem.</p>
<p>– Na kitünő. És most együtt lakunk egy darabig ebben az
oduban.</p>
<p>– Sőt Bálint is velünk lakik majd.</p>
<p>– Bálint is? Bálint itt van? <span class="pagenum"><a name=
"Page_139" id="Page_139">-139-</a></span></p>
<p>– Igen. A mozgósításkor Lembergből rögtön lejött a
hadtesthez.</p>
<p>Nemsokára megjött Bálint is, Bálint Gábor tüzérfőhadnagy,
szintén csapathoz beosztott vezérkari tiszt. A három katona
elhelyezkedett a nyomorúságos ház egyetlen szobájában.
Berendezkedtek. Boldogan élvezték azt a kényelmet, amelyet a fedél
alatt levés mégis szerzett nekik: az ágyat, a gyakori mosakodást, a
tiszta inget. Néha nappal is volt idejük, akkor otthon heverésztek,
leveleket írtak. Az estéket mindig együtt töltötték, szivaroztak és
beszélgettek. Gyorsan megbarátkoztak, a vezérkari tisztek
arisztokrata összetartása és az egymás műveltségének, emberi és
katonai értékének a megbecsülése hamar közel hozta őket egymáshoz.
Mind a hárman műveltek és jómodoruak voltak, értettek zenéhez,
művészethez, irodalomhoz és sok közös barátjuk volt. Sokat
beszéltek Temesvárról, ahol egymást váltották föl, ahol még a
lakásuk is ugyanaz volt, két világos, szép szoba egy nagy házban, a
belvárosban. Ulenyeczkytől Bálint vette át a lakást, Bálinttól
pedig Vetter. Szerették a várost, dicsérték a jókedvét, a
vagyonosságát. És hogy milyen vendégszerető. És mennyi benne a szép
asszony.</p>
<p>A kapitány egy napon elküldte a szolgáját a tábori postához a
leveleikért. A legény visszajött.</p>
<p>– Van levél? – kérdezte a kapitány.</p>
<p>– Van. A főhadnagy uraknak is van.</p>
<p>Az asztal körül ültek, a két főhadnagy előrehajolt és a szolga
három levelet tett le az asztalra. A kapitány visszakapta a kezét,
amelyet a levele után kinyujtott; Bálintnak az egész teste
megrándult, amint a levelek <span class="pagenum"><a name=
"Page_140" id="Page_140">-140-</a></span> fölé hajolt; Vetter pedig
megmerevedve nézett az asztalra.</p>
<p>– Mehetsz! – kiáltott rá a kapitány a legényre.</p>
<p>A legény kiment és a három katona szótlanul és mozdulatlanul ült
az asztal körül. A kapitány fölhuzta a vállát és egy
ajkbiggyesztéssel jelezte a zavarodottságát, Bálint vörösre pirult,
Vetter fehérre sápadt. A három levél rendben egymás mellett feküdt
az asztalon; három hosszúkás lila boríték volt sötét szegéllyel, a
jobb sarokban egy préselt I-vel, a bal sarokban a bélyeggel, a
címben kicsi, vékony, gömbölyü betükkel; a hosszu betük mélyen le
voltak huzva és a nagy betüknek keményen elrántott felső végük, kis
tintazászlócskájuk volt.</p>
<p>Hosszu, kínos, kétségbeesett hallgatás.</p>
<p>A kapitány ajkbiggyesztése végre lassan átalakult egy nyugodt és
felsőbbséges mosolygássá.</p>
<p>– Meddig akartok még úgy ülni itt, mint a kinai bálványok? –
kérdezte a másik kettőtől.</p>
<p>Bálint megvakargatta a fejét, Vetter sápadtan fordult a
kapitányhoz.</p>
<p>– Diszkrétnek lenni tisztesség dolga, – mondta a kapitány. –
Uriember nem fecseg. De ha mi még ezek után is diszkréciót
játszunk, akkor nem uriemberek vagyunk, hanem szarvasmarhák.</p>
<p>Bálint gunyosan, keservesen, haragosan kezdett kacagni, az
orrához emelte a három levelet, hogy a maradék parfümöt megszagolja
rajtuk, azután letette őket és dühösen, nevetve, csúfolódva mondta
a kapitánynak:</p>
<p>– Ez nagyszerü. <i>Hát te is?</i> <span class="pagenum"><a name=
"Page_141" id="Page_141">-141-</a></span></p>
<p>A kapitány odafordult hozzá és ugyanazon a hangon kérdezte:</p>
<p>– Hát te is?</p>
<p>Azután Vetterhez fordult:</p>
<p>– És te is? – kérdezte tőle.</p>
<p>A szőke főhadnagy nem válaszolt; a kapitány és Bálint hangosan
nevettek.</p>
<p>– Mikor áthelyezték Bécsbe, – mondta gunyosan a kapitány, –
akkor öngyilkosságot akart elkövetni. Sírástól vörös szemmel járt
három hétig. Az ő életének, mondta, – most vége. Sohase fog ő
senkit se szeretni. Mikor azzal vigasztaltam, hogy talán mégis, azt
mondta, hogy gyalázatosan gondolkozom. Hogy sohase tudtam
megérteni, hogy ő nem olyan, mint a többi asszony. Ő nem
rosszaságból csalta meg az urát. Hanem mert halálosan szeret. Neki
a csalás áldozat volt. Ne gondoljak én róla rosszat. Sohase
szeretett senkit és sohasem fog senkit szeretni.</p>
<p>A kapitány hangosan nevetett.</p>
<p>– Feljött egyszer hozzám Bécsbe, – mondta azután Bálintnak. –
Rólad kérdezősködtem tőle. Azt mondta, hogy ki nem állhat. Hogy
próbálkoztál vele és ő kidobott.</p>
<p>Bálint gunyosan kacagott.</p>
<p>– Én pedig, – mondta kacagva, – hallottam valamit pletykázni
rólad meg róla. Megkérdeztem tőle: mi volt az a dolog veled. Azt
mondta: kétségbeesve udvaroltál neki, de ő gyülölt; mert képzelődő
vagy és hiu.</p>
<p>A kapitány hahotázott.</p>
<p>– Mikor volt nálad Bécsben? – kérdezte Bálint. <span class=
"pagenum"><a name="Page_142" id="Page_142">-142-</a></span></p>
<p>– Egy évvel azután, hogy áthelyeztek.</p>
<p>Bálint intett a kezével.</p>
<p>– Mi az? – kérdezte a kapitány. – Akkor már?…</p>
<p>– Ojjé, – mondta Bálint, – már egy félév óta.</p>
<p>A kapitány fölemelte a fejét, fölemelte a két karját és úgy
hahotázott.</p>
<p>– És mit szólt a lakásodhoz, mikor először volt nálad, –
kérdezte Bálinttól.</p>
<p>– Meg volt lepetve, hogy milyen csinos.</p>
<p>– Minden héten látta kétszer.</p>
<p>– És azt mondta: ne vessem meg őt, mert ő undorodik ettől a
csalástól, ő nem olyan, mint a többi asszony, ő áldozatot hoz a
szerelmének, ő soha eddig nem szeretett senkit és soha többé nem
fog szeretni. Amikor áthelyezték Lembergbe, öngyilkos akart
lenni.</p>
<p>A kapitány és Bálint hátradőltek a székükben, úgy nevettek.
Vetter sápadtan hallgatott.</p>
<p>– Hát te fiam? – kérdezte tőle a kapitány. Neked mit
mondott?</p>
<p>Vetter halkan, a foga között válaszolt:</p>
<p>– Azt mondta, hogy soha senkit sem szeretett.</p>
<p>Bálint vigasztalta:</p>
<p>– Na ne busulj azért: meggyógyul, mire katona leszel.</p>
<p>Vetter szomoruan mosolygott, Bálint pedig a kapitányhoz
fordult:</p>
<p>– De hogyan fogathatta meg magát egy ilyen ügyes asszony, –
mondta. – Egy ilyen ravasz asszony.</p>
<p>– Nagyon egyszerü, – válaszolta a kapitány. – A te leveled még
Lembergbe ment, az enyém Bécsbe. <span class="pagenum"><a name=
"Page_143" id="Page_143">-143-</a></span> A levelek hetekig
kóboroltak. Tegnap kezdett itt működni végre a tábori posta, – most
megjött tehát mind a kettő. A Vetterével együtt, amely már
egyenesen a harctérre címződött. Ő nagysága nem tudhatta, hogy
mozgósításkor mind a ketten idejövünk a divizióhoz. Bizott a
diszkréciónkban. Bizott benne, hogy akárhol találkozunk is,
hallgatunk. Pedig mindegyikünk hallott az elődjéről vagy az
utódjáról fecsegni. Bizott a diszkréciónkban. Teljes joggal. De
mikor a posta így belébombázott a három levéllel.</p>
<p>– Micsoda ravasz macska! – mondta Bálint.</p>
<p>Sokat nevettek még, kicsufolták és szidták az asszonyt és a
kapitány ezt javasolta:</p>
<p>– A három levelet nem bontjuk föl. Beletesszük mind a hármat egy
borítékba. És visszaküldjük. Ő majd tudja már, hogy mi történt.</p>
<p>– Pompás! – mondta Bálint.</p>
<p>Haragosan csufolódtak még az asszonyon egy kicsit, azután
lefeküdtek aludni. A három boríték az asztalon feküdt. A kapitány
is, Bálint is sokáig forgolódott a helyén. Mikor elaludtak és csend
lett, akkor Vetter felült az ágyában és reggelig nézett bele a
sötétségbe.</p>
<p>Másnap sok volt a dolguk, harmadnap valami kis csatározás akadt
és sokat galoppoztak össze-vissza; negyednap a divizió-irodában
dolgoztak mind a hárman; ötödnap új csapatok érkeztek. Eltelt egy
hét és a három levél még mindig ott hever az asztalon.</p>
<p>A hetedik nap estéjén holtra fáradva, álmosan azt kérdezte
Bálint a kapitánytól:</p>
<p>– Mikor küldjük vissza a leveleket? <span class=
"pagenum"><a name="Page_144" id="Page_144">-144-</a></span></p>
<p>– Majd visszaküldjük, – válaszolta foghegyről és álmosan a
kapitány.</p>
<p>A levelek még egy hétig ott maradtak. Ekkor egy délben a
kapitány fölvette az asztalról a három levelet és az orrához emelte
őket.</p>
<p>– Istenem, de jó szaguk van, – mondta sóhajtva.</p>
<p>– Mutasd! – szólt féltékenyen Bálint.</p>
<p>A kapitány átadta neki az ő levelét. Bálint egy hosszu
lélekzettel szítta be a levél parfümjét, kidagadt a melle,
csillogni kezdett a szeme és kipirult az arca. Vetter szótlanul
nyujtotta ki ekkor a kezét. A kapitány neki is átadta a
levelét.</p>
<p>Ekkor mindegyik a maga levelét tartotta a kezében. Táguló orral,
szomjasan szítták be a papir asszonyillatát, a papir az ajkukra
simult; zavarodottan, fölizgatva és részegedő szemmel néztek
össze.</p>
<p>– Az istenfáját! – fakadt ki Bálint.</p>
<p>A kapitány nyelt egyet és halkan mondta:</p>
<p>– De szép asszony volt! De édes. A bőre olyan, mint a
rózsalevél!</p>
<p>Vetter száraz torokkal sóhajtott egyet. Hallgattak.</p>
<p>– Az utóvégre is ostobaság, – mondta a kapitány, – hogy mi nem
bontjuk föl ezeket a leveleket.</p>
<p>– Igaz! – kiáltotta Bálint.</p>
<p>– Hiszen azután csinálhatunk velük, amit akarunk, – mondta a
kapitány.</p>
<p>– Úgy van! – kiáltotta Bálint.</p>
<p>A kapitány leült, a zsebkésével felhasította a borítékot,
kényelmesen elhelyezkedett a székben és átadta magát az olvasásnak;
lassan élvezte, művészettel, szürcsölte a levelet. Bálint
fölszakította a borítékot és <span class="pagenum"><a name=
"Page_145" id="Page_145">-145-</a></span> gyorsan átfutotta a levél
hat oldalát; azután újra olvasta; azután harmadszor is elolvasta.
Vetter odament az ablakhoz, hátat fordított a többieknek és húsz
percig nem fordult meg. Mikor az olvasásnak vége volt, mind a
hárman zsebredugták a levelüket. Azután sokáig hallgattak. Később
Bálint elment; azután a kapitány is elment; aznap egyáltalában nem
volt szó a levélről.</p>
<p>Másnap este Bálint elsóhajtotta magát:</p>
<p>– De szép asszony is volt!</p>
<p>A kapitány sóhajtva nyujtózkodott.</p>
<p>– Istenem, – mondta, – ha egy félnapra találkoznám itt vele.</p>
<p>Azután ijedten elhallgatott; a többiek megdöbbenve néztek rá;
aznap este nem beszéltek többet. Hamar lefeküdtek és sokáig
forgolódtak elalvás előtt.</p>
<p>Egy-két szó, néhány sóhajtás emlegette csak naponként az
asszonyt. De mindig többet gondoltak rá. A leveleket előhuzták és
egy-egy hosszu lélekzettel szippantották be azt a kevés illatot,
amelyet a papir megtartott. Szomoru, rideg, piszkos, asszonytalan
magányosságukban a vágyódások és a gondolatok lassankint mind az
asszony felé fordultak. Az asszony gondolata mindig közöttük
lebegett. Néha még csúfolódtak rajta, de egyre többet beszéltek a
szépségéről, a kedvességéről, a gyönyörü és örömöket adó
mivoltáról.</p>
<p>Négy hét telt el. Ekkor egy este megszólalt a kapitány:</p>
<p>– Mi voltaképpen szamarak vagyunk, hogy haragszunk rá.
<span class="pagenum"><a name="Page_146" id=
"Page_146">-146-</a></span></p>
<p>A két főhadnagy fölpillantott. A kapitány hintázta a székét és
lassan és óvatosan magyarázott:</p>
<p>– Nézzétek! Miért haragszunk mi rá? Mert nem volt hű hozzánk.
Hát mi hűek voltunk hozzá?</p>
<p>– Igaz, – mondta Bálint.</p>
<p>– Látod? Vagy azért haragszunk rá, mert elhitette velünk, hogy
mást sohasem szeretett? Hát nem volt ez jobb nekünk? Nem voltunk
így boldogabbak?</p>
<p>Vetter szótlanul bólintott, Bálint pedig lelkesen mondta:</p>
<p>– Ez igaz.</p>
<p>A kapitányt jókedvbe hozta a helyeslés és tüzesen és vidáman
folytatta:</p>
<p>– Minden férfi hiu szamár. Ő számolt a hiuságunkkal. Azt
megbocsátottuk neki, hogy férjes asszony, de azt nem bocsátottuk
volna meg neki, hogy előttünk vagy utánunk más is van. Hát ő
elhitette, hogy nincs. Csak nekünk tett vele szolgálatot.</p>
<p>– Úgy van! – kiáltotta Bálint.</p>
<p>– Különben is, – folytatta jókedvüen a kapitány – mikor ő azt
mondta, hogy „soha senki más“, bizonyosan érezte is. A zokogása
őszinte volt, mikor én eljöttem. És őszinte volt, mikor ti
eljöttetek.</p>
<p>– Igen, – mondta halkan Vetter.</p>
<p>– Határtalan elbizakodottság volt azt gondolnunk, hogy csak én…
Egy olyan szép asszony! Egy olyan csodaszép! Egy olyan fiatal! Az
öreg férje mellett.</p>
<p>Mind a hárman hallgattak. A kapitány azután tovább mondta:</p>
<p>– És milyen jóizlésü volt. Nézzétek: abban is, <span class=
"pagenum"><a name="Page_147" id="Page_147">-147-</a></span> ahogyan
bennünket kiválasztott! És milyen jó volt hozzánk!</p>
<p>Vetter rekedten mondta:</p>
<p>– Milyen nagyon jó!</p>
<p>Megint hallgattak. Bálint előhuzta a levelet a zsebéből.</p>
<p>– Tudjátok, – kérdezte, – mit ír nekem? Hogy ne feledkezzem meg
az édesanyám születésnapjáról. Ilyenekre gondol.</p>
<p>A kapitány elővette a levelét és kiterítette maga elé:</p>
<p>– Milyen finoman, milyen okosan, milyen kedvesen ír. Félt, azt
mondja, a tavaszi versenyektől; ne játsszam nagyban.</p>
<p>Vetter a kezében tartotta a levelet; remegett a keze; fölemelte
a levelet és egy hosszu sóhajtással beszítta az illatát.</p>
<p>– Ne ízetlenkedjünk hát, – mondta határozottan a kapitány. –
Rongy tempó volna együtt visszaküldeni a leveleket neki.</p>
<p>– Válaszoljunk neki külön-külön, – javasolta Bálint.</p>
<p>Vetter félénken megszólalt:</p>
<p>– Igen, csakhogy…</p>
<p>Elhallgatott. A kapitány odafordult hozzá.</p>
<p>– Természetesen úgy kell válaszolnunk, mintha egymásról nem is
tudnánk. Tartozunk neki ennyi tapintattal a jóságáért.</p>
<p>– Úgy van! – mondta Bálint.</p>
<p>– És ha te hazamégy, – mondta még a kapitány, – egy szót sem
szólsz rólunk. <span class="pagenum"><a name="Page_148" id=
"Page_148">-148-</a></span></p>
<p>Vetter meghatva szorította össze az ajkát. Bálint papirért
szaladt. A tinta ott állott az asztalon. Bálint kiosztotta a
papirt. A kapitány kiteregette maga elé a lila levelet és
gondolkozva nézett a levegőbe. Bálint rögtön íráshoz látott.
Vetternek könnyes volt a szeme. A nyomorúságos, piszkos kis szoba
tele lett az illatos, édes, szép asszonnyal. A petróleumlámpa
sercegett fölöttük. És a három katona buzgón, áhítattal és
gyönyörűséggel írta a szerelmes levelet.</p>
<hr class="chap" />
<div class="chapter"></div>
<p><span class="pagenum"><a name="Page_149" id=
"Page_149">-149-</a></span></p>
<h2>Suzanne.</h2>
<p>Csiszér Bertalan kocsiba ült és elhajtatott Zabolayékhoz.
Kiugrott a kocsiból és besietett a kapun. A folyosón Zabolaynéval
találkozott.</p>
<p>– Jó napot Margitka, – mondotta neki izgatottan, – itthon van
Gergely?</p>
<p>– Nincs, – válaszolta a fiatal asszony. – Miért?</p>
<p>– Nagy ujság! Sütő Mihály meghalt. Váratlanul. Senki sem
gondolta volna…</p>
<p>– És? – kérdezte az asszony izgatottan.</p>
<p>– Nem hagyott hátra végrendeletet.</p>
<p>Az asszony elsápadt és leült egy székre.</p>
<p>– Hála Istennek, – szólalt meg lassan és remegő hangon. – Hála
Istennek.</p>
<p>A homlokához nyult és letörölte róla a verejtéket. Azután
hátratámaszkodott a székben és behunyta a szemét.</p>
<p>– Nono Margitka, – mondta Csiszér ijedten, – mi baj van. Csak
nem veszi a szívére? <span class="pagenum"><a name="Page_150" id=
"Page_150">-150-</a></span></p>
<p>A fiatal asszony nem tudott válaszolni. Csiszér gyorsan hozott
neki egy pohár vizet, abból ivott két kortyot, azután
megnedvesítette a vízzel a halántékát és a szempilláit és
felnyitotta a szemét.</p>
<p>– Nono Margitka, – mondta Csiszér, – hát nincs már baj ugy-e?
Semmi baj? Mi?</p>
<p>– Semmi baj, – mondta az asszony bágyadt mosolygással. – Semmi
baj. De olyan váratlanul jött. Tudja Berci, hogy mi már a legszélén
voltunk.</p>
<p>– Tudom! Tudom! – válaszolta Csiszér.</p>
<p>– Hogyne tudná… Maga is pörölt bennünket…</p>
<p>Csiszér tiltakozva emelte föl a kezét.</p>
<p>– Csak mint ügyvéd, csak mint ügyvéd, – mondta gyorsan. – Hiába:
a kötelesség. Ez a mesterségem. De mint ember a legnagyobb
részvéttel és legteljesebb rokoni szeretettel kísértem a Gergely
dolgainak a folyását.</p>
<p>Az asszony intett a kezével.</p>
<p>– Mindegy, – mondta. – Hát mi a legszélén voltunk. Már a
mészáros is csak készpénzért küldött húst. És a végrehajtó, örökké
a végrehajtó… A főispán már megmondta Gergelynek, hogy ha ez így
megy tovább, akkor a tavaszi tisztujításon nem választják meg.
Képzelje el, mi lett volna belőlünk… Gergely öreg már ahhoz, hogy
valami új dologba kezdjen… én mehettem volna Pestre… tudom is én
minek… talán kaszirnőnek…</p>
<p>– No hála Istennek, – mondta Csiszér ájtatosan – erre most nem
kerül rá a sor. Mindent rendbe hozunk. Hanem Margitka: tudja-e?…
ezentúl nem <span class="pagenum"><a name="Page_151" id=
"Page_151">-151-</a></span> szabad ám úgy bánni a pénzzel, mint
eddig; mert akkor megint hamar baj lesz…</p>
<p>A fiatal asszony fölkapta a fejét, az arca újra piros volt,
ránevetett Csiszérre.</p>
<p>– Ugyan mit akar tőlem Berci, – mondta nevetve. – Csak nem
sajnálja tőlem azt, hogy néha egy jó ruhám van. Magának is csak
akkor tetszem, ha elegáns vagyok.</p>
<p>– Az igaz, az igaz, az igaz, – válaszolta Csiszér
elvörösödve.</p>
<p>Közelebb hajolt az asszonyhoz; ekkor jött Zabolay. Mikor
meghallotta az ujságot, földhöz vágta a kalapját, szilvóriumot
hozatott, félig teletöltött vele egy vizespoharat, kiitta, azután
kétfelé törölte szürkülő bajuszát és megelégedetten mondta:</p>
<p>– No most beszélhetünk róla.</p>
<p>Meghányták-vetették, mi a teendő. Egyenes örökös nincs, az egész
vagyon a mellékágakra száll. Mennyi lehet a vagyon? Lehet vagy egy
félmillió forint. Kiknek van rá igényük? Koppánéknak, Érdyéknek,
Tengelyéknek… Még vagy tíz családot írtak föl a listába, amelyet
Csiszér elkészített. Zabolay megvakargatta a fejét.</p>
<p>– Sokan vagyunk, sokan vagyunk, – mondotta fanyarul. – A jó
Isten elvehetett volna még néhányat közülünk.</p>
<p>Csiszér egy vonalat huzott a nevek alá.</p>
<p>– Nincs több? – kérdezte.</p>
<p>Zabolay gondolkozott.</p>
<p>– Nincs, – mondta végre.</p>
<p>– Hát Sátoryék? – kérdezte hirtelen Csiszér. <span class=
"pagenum"><a name="Page_152" id="Page_152">-152-</a></span></p>
<p>– Ejnye, a jó Isten akárhová tegye őket, – káromkodott Zabolay –
még azok is itt vannak. Hát él még azok közül valaki?</p>
<p>– Sátory Suzanne, – válaszolta Csiszér.</p>
<p>– Mi van azzal? – kérdezte Zabolay.</p>
<p>– Annak csak nincs joga semmire! – kiáltotta az asszony
méltatlankodva.</p>
<p>– Miért? – kérdezte Zabolay.</p>
<p>– Miért! – mondta az asszony. – Azért, mert elment Párisba… ott
olyan életet élt, hogy… palotája volt… senki nem tudta miből… vagy
inkább mindenki tudta… egyszer hazajött ide, mikor az apja meghalt…
senki sem fogadta… azután férjhez ment valami egyiptomi alkirályhoz
vagy mihez… a háremében van…</p>
<p>– Érdekes, – mondta Zabolay, – én ezt nem is tudtam.</p>
<p>– Te még Kutason voltál szolgabíró. Senki se fogadta. Majd hogy
ki nem seprüzték…</p>
<p>– És miért ne lenne joga az örökségre? – kérdezte Csiszér.</p>
<p>– No hallja… egy háremhölgy!… – mondta az asszony
méltatlankodva.</p>
<p>Csiszér nevetett, Zabolay is nevetett. Csiszér elővette a
ceruzáját és beírta a listába utolsónak Sátory Suzanne nevét.</p>
<p>Zabolaynéhoz délután berontott Miklosics Juliska, az
unokatestvére.</p>
<p>– Margit, – kérdezte lihegve, – igaz, hogy Sütő bácsi
meghalt?</p>
<p>– Igaz, – felelte Zabolayné. <span class="pagenum"><a name=
"Page_153" id="Page_153">-153-</a></span></p>
<p>Juliskának felragyogott a szeme; táncolni kezdett, derékon kapta
Zabolaynét, Zabolayné hagyta magát és pár percig jókedvüen
keringtek így az asztal körül.</p>
<p>Juliska azután levetette magát egy székbe.</p>
<p>– Istenkém, Istenkém, – mondta – ezt meghálálom neked, ezt
meghálálom neked, ezt meghálálom neked…</p>
<p>Megbeszélték Zabolaynéval a vagyon nagyságát, és Juliska
hirtelen ezt kérdezte:</p>
<p>– Mit gondolsz Margit, elvesz Hellpach, ha lesz kaucióm?</p>
<p>– Igen, fiam, azt hiszem, igen. Szép lány vagy.</p>
<p>Juliska a tükör elé lépett és megnézte magát.</p>
<p>– Igen, Margit, – mondta – még szép leány vagyok. De már nem
tartott volna soká… Mit gondolsz, mennyi jut rám?</p>
<p>– Fiam, – mondta az asszony – nagyon sokan vagyunk.</p>
<p>– Mégis.</p>
<p>– Hát lehet… úgy… huszonöt-harmicezer forint egyre-egyre.</p>
<p>– Az jó, – mondta Juliska. – Az elég.</p>
<p>– Tudod, hogy Sátory Suzannenak is kell belőle adni?</p>
<p>Juliska felháborodva válaszolta:</p>
<p>– Csak nem lesz pofája, hogy elfogadja.</p>
<p>– Attól kitelik, – mondta Zabolayné megvetően.</p>
<p>Az örökségi eljárás azután megindult. A család megbizásából
Csiszér intézte az ügyeket, óvatosságból azonban két ellenőrt adtak
melléje. Az első szemle <span class="pagenum"><a name="Page_154"
id="Page_154">-154-</a></span> mindjárt a legszomorúbb eredménnyel
járt. Kiderült, hogy félmillió forintról szó sincs, a birtok az
értéke feléig meg van terhelve adóssággal, készpénz alig van, jó,
ha félmillió korona jut a rokonságnak. Ez a hír nagy felzudulást
okozott, Érdyék egyenesen azzal vádolták Csiszért, hogy
elsikkasztotta az örökség felét, a két ellenőr helyébe új ellenőrök
jöttek, ezek is hamar elveszítették a család bizalmát, Csiszér
ellen följelentés készült sikkasztás miatt, Csiszér rágalmazási
perekkel fenyegetőzött, az öreg Rábay báró közbenjárására végre
békét kötöttek a harcoló rokonok. Új bizottságot küldtek ki az
örökségi ügy rendezésére, és elhatározták, hogy szeptemberre
családi gyűlést hívnak össze, amely a bizottság jelentése alapján
szótöbbséggel dönt a birtok sorsa felől.</p>
<p>Szeptember huszadikára kibérelték a Fekete Bárány nagytermét.
Ide tervezték a családi gyűlést; délre a gyűlés befejezi a
munkáját, utána bankett lesz, este pedig táncolni fognak. Ebbe
mindenki belenyugodott. Szeptember huszadikára össze is gyült az
egész család. A nagyterem csak éppen hogy elég volt nekik. Nemcsak
azok jöttek el, akiknek joguk volt szavazni, hanem eljöttek az
összes asszonyok és az egész fiatalság is. A vidékiek is mind
bejöttek, a terem tele lett hangos férfiakkal és csipogó
asszonyokkal. Az asszonyok jókedvüen csókolóztak, sétáltak,
nevettek.</p>
<p>Tizenegy óra tájban bejött Csiszér.</p>
<p>– Kezdjük, kezdjük! – kiáltotta ekkor harsányan Érdy Kornél.</p>
<p>– Mindjárt, mindjárt, – mondta Csiszér. Olvassátok csak ezt.
<span class="pagenum"><a name="Page_155" id=
"Page_155">-155-</a></span></p>
<p>Táviratot vett ki a zsebéből és odaadta Érdy Kornélnak. Érdy
Kornél elolvasta a táviratot.</p>
<p>– Ejnye, a tulipiros rézangyalát, – mondta bámulva.</p>
<p>A táviratot kivették a kezéből, tovább adták, megrőkönyödve
elolvasták, az asszonyok is odacsődültek, mindenki tudni akarta, mi
van a táviratban, az egyre hangosabb követelőzésre Koppán Kálmán
végre harsogó hangon elolvasta:</p>
<p class="center"><i>Csiszér Bertalan ügyvéd</i></p>
<p class="right"><i>Marosvár</i>.</p>
<p><i>Tizenegy órakor megérkezem</i>.</p>
<p class="right"><i>Sátory Suzanne</i>.</p>
<p>A társaság felzudult, a férfiak dörmögtek, az asszonyok
sikoltoztak, mindenki egyszerre beszélt, az egész rend felbomlott.
Csiszér végre dörömbölni kezdett az asztalon, azután fölállott rá
és így ordította:</p>
<p>– Csendet kérek!</p>
<p>A társaság nagy nehezen elcsendesedett, az öreg Tengely Jánosné
még belerecsegett a csendbe, hogy ő letépi a kontyát annak a
perszónának, ha ide be meri tolni az orcáját, azután Csiszér
beszélhetett:</p>
<p>– Az a kérdés, mit csináljunk, ha idejön.</p>
<p>Viharos felzudulás válaszolt a kérdésre:</p>
<p>– Kinézni! Kitenni! Kidobni! Kiseprüzni! Kirugni!
Eltoloncoltatni!</p>
<p>Az asszonyok a kinézés és kiseprüzés, a férfiak a kitevés,
kidobás és eltoloncoltatás mellett voltak. Csiszér ordított:</p>
<p>– Csendet kérek. Eltoloncoltatni nem lehet. Kidobni <span class=
"pagenum"><a name="Page_156" id="Page_156">-156-</a></span> sem.
Joga van idejönni. Hiszen meghíttuk. Neki is elment a meghivó.
Egyet tehetünk: nem veszünk róla tudomást, ha jön.</p>
<p>– Kinézni, ez a helyes, – mondta Zabolayné.</p>
<p>A társaság egy része még mindig az erőszakos eltávolítás mellett
volt, az ügyvédek és szolgabírák jogérzéke azonban mégis győzött,
úgy hogy rövid zúgás után ez lett a megállapodás:</p>
<p>– Kinézni.</p>
<p>Ekkor bejött a fiatal Rábay báró. Elmondták neki, mi
történt.</p>
<p>– Sátory Suzanneról van szó? – kérdezte még egyszer a báró.</p>
<p>– Igen.</p>
<p>– Biztos? Sátory Suzanneról?</p>
<p>– Igen.</p>
<p>– A kedive feleségéről?</p>
<p>– Igen… kedive… vagy szultán… vagy basa vagy micsoda… A
háremhölgyről.</p>
<p>– Azt akarjátok ti kinézni?</p>
<p>– Igen.</p>
<p>– Meg vagytok őrülve?</p>
<p>– De kérlek!… De Viktor!…</p>
<p>A fiatal báró egy kézmozdulattal elhallgattatta a
felháborodást.</p>
<p>– Meg vagytok őrülve? – kérdezte még egyszer nyomatékosan. –
Tudjátok ti, hogy micsoda Sátory Suzanne?</p>
<p>– Micsoda? Majd megmondom, micsoda – dörmögte haragosan
Zabolay.</p>
<p>– Mindjárt másképpen beszélsz, – mondta Rábay. <span class=
"pagenum"><a name="Page_157" id="Page_157">-157-</a></span> – A
Sátory Suzanne címe: <i>votre Altesse</i>. Tudod mit jelent ez?
Fenséged. Fenséges asszony. A francia követ a lépcső aljáig megy
elébe, ha az estélyére eljön. Láttam Kairóban.</p>
<p>Nagy csend támadt.</p>
<p>– Mégis csak háremhölgy, – dörmögte Zabolay haragosan. – Az
ötvenedik felesége… annak a kedivének, vagy mi az Isten
csudájának.</p>
<p>– Tévedsz, – mondta Rábay. – Nem az ötvenedik. Az első az ötven
között.</p>
<p>– Mégis csak háremhölgy, – mondta Zabolayné gőgösen.</p>
<p>– De fejedelemasszony, – válaszolta Rábay. – Bár tudtam volna
Kairóban, hogy rokonok vagyunk.</p>
<p>Ezt a kijelentést nagy méltatlankodás fogadta.</p>
<p>– No szégyelheted magad, – mondta Érdy Kornélné. – Nem érdemled
meg, hogy tisztességes asszonyok szóba álljanak veled.</p>
<p>Rábay mosolyogva vonogatta a vállát. Zabolay ekkor a zsebébe
nyult, megnézte az óráját és felkiáltott:</p>
<p>– Tizenegy óra el is múlt már.</p>
<p>– Különben is szamarak vagyunk, – mondta Érdy Kornél.</p>
<p>– Miért? – kérdezték tőle.</p>
<p>– Mit ijedezünk. Eddig nem jött meg. Délelőtt nem is jön
Budapestről vonat. A távirat Budapestről van keltezve. Hát ezentúl
sem jöhet.</p>
<p>Erre nagy nevetés támadt, Csiszér kopogni kezdett az asztalon, a
férfiak leültek az asztal mellé, a nők és a fiatalság pedig
visszavonult a kopott bársonypadhoz, <span class="pagenum"><a name=
"Page_158" id="Page_158">-158-</a></span> amely a terem körül
futott. Csiszér megnyitotta a családi gyűlést és az elnöklésre
felkérte az öreg Koppán Sándort. Koppán Sándor köszörülni kezdte a
torkát.</p>
<p>A bársonypadon az ablak mellett ekkor mozgás támadt, az utcáról
tülkölés hallatszott fel, az asszonyok odatódultak az ablakokhoz,
az utcáról sustorgó zúgás hallatszott fel, a tanácskozók
felugráltak az asztal mellől és kibámultak az utcára, az utcán
pedig, a Fekete Bárány kapuja előtt egy nagy poros automobil állott
meg. A hátsó ülésen köpönyegben, nagy fátyolos kalapban egy nő ült.
Az automobil megállott, a soffőr mellől leugrott az inas,
kinyitotta az automobil ajtaját, a fátyolos kalapu hölgy ledobta a
köpönyegét, kilépett a kocsiból és bement a Fekete Bárány kapuja
alá.</p>
<p>A teremben egy másodpercig megdermedt, elhült csend volt. Azután
riadt zúgás támadt, azután Zabolayné belekiáltotta a terembe:</p>
<p>– Menjen mindenki a helyére.</p>
<p>Ennek a tanácsnak a helyességét az egész társaság rögtön
megértette, az asszonyok visszarebbentek a helyükre, a férfiak
sietve és csörömpölve ültek vissza a székekre, mindenki mereven ült
a helyén, a terem olyan volt, mint egy nagy iskola, az öreg Koppán
Sándor remegő hangon kezdett beszélni.</p>
<p>Az ajtó ekkor kinyilt és az ajtónyilásban megjelent Sátory
Suzanne. Megállt az ajtóban és belenézett a terembe. A teremben
halálos csend volt. Kétszáz tágra nyilt szem meredt a jövevény
felé, az asszonyok megdöbbenve, felháborodva, reszketve vizsgálták
végig, <span class="pagenum"><a name="Page_159" id=
"Page_159">-159-</a></span> a férfiak elámulva és kínos zavarban
bámulták. Sátory Suzanne kutatva nézett bele a terembe,
végigfutotta a pillantásával a bársonypadot, megnézte az asztalt,
azután elmosolyodott és befelé indult. Mögötte az inasa huzta be az
ajtót, ő pedig nyugodtan és mosolyogva ment oda az asztalhoz.
Végignézett a társaságon és a tekintete Csiszéren állott meg.</p>
<p>– Csiszér úr? – kérdezte fölemelt fejjel, halkan, egy kissé az
orrán keresztül.</p>
<p>– Igen… igenis, – válaszolta Csiszér dadogva.</p>
<p>– Megkaptam a meghivóját… Eljöttem a tanácskozásra…</p>
<p>Csiszér elvörösödött, a homlokán kiütött az izzadság, a kezével
a bajuszához kapkodott.</p>
<p>– Igen… igenis, – mondta dadagva.</p>
<p>Nagy csend. Csiszér elhallgatott és kapkodott a bajuszához. Az
asszonyok kitágult szemekkel bámultak az asztal felé, az asztal
körül megmerevedetten ültek a férfiak. Sátory Suzanne összeráncolta
a homlokát, még följebb emelte a fejét és halkan és az orrán
keresztül, de dallamosan és nyugodtan kérdezte:</p>
<p>– Nincs itt senki, aki nekem egy széket adjon?</p>
<p>Még egy pillanatnyi csend. Ekkor Rábay Viktor felugrik, robogva
rugja ki a széket maga alól, megkapja és odaviszi Sátory
Suzannenak. Az asszony mosolyogva bólint, leül, Rábay összecsapja a
bokáit.</p>
<p>– Nem tudom, be kell-e mutatkoznom, – mondja hangosan. – Báró
Rábay Viktor. Kairóban már volt részem abban a szerencsében… Akkor
még nem tudtam, hogy rokonok vagyunk. <span class=
"pagenum"><a name="Page_160" id="Page_160">-160-</a></span></p>
<p>Az asszony mosolyogva bólint és kezet nyujt neki. Rábay mélyen
meghajol, széket hozat magának és leül melléje. Az asszonyok
kétségbeesve szisszennek össze, a férfiak ijedten feszengenek, az
öreg Koppán Sándort lökdösni kezdik, az öreg reszkető hangon
beszél; az asszony leereszkedően hallgatja Rábayt, aki halkan
suttog neki, azután kérdezősködni kezd tőle, és feltartott fejjel
és összehuzott szemmel nézi végig a bársonypadot. Az asszonyok a
haragtól pirosan fordítgatják el a fejüket.</p>
<p>Az öreg Koppán hebegve fejezi be a beszédét, Csiszér feláll és
dadogva terjeszti elő a bizottság javaslatát, Érdy Kornél hápogva
tesz rá néhány észrevételt, az öreg Koppán akadozva kérdezi, van-e
valakinek még mondanivalója, senki sem szól, az öreg Koppán
kimondja, hogy a bizottság javaslatát a jelenlévők egyhangulag
elfogadták, az asztalon egy okmányt köröznek, amelyet mindenkinek
alá kell írnia, Sátory Suzanne a keztyüs kezébe veszi a tollat és
néhány energikus vonással odakanyarítja a nevét, Koppán Sándor
hebegve kéri Isten áldását az egyetértő családra, Sátory Suzanne
feláll, kezet nyujt Rábaynak, mond neki valamit, Rábay mélyen
meghajol, Sátory Suzanne megbiccenti a fejét, megfordul és
kimegy.</p>
<p>A társaság egy ideig mozdulatlanul ül a helyén, azután
felrobban. A férfiak felugrálnak, az asszonyok odarebbennek
Rábayhoz, tolongás, sikoltozás, kiabálás támad, Rábay végignéz
rajtuk és mosolyog.</p>
<p>– Mért álltál vele szóba? – kérdezik Rábaytól.</p>
<p>Rábay megvetően von vállat. <span class="pagenum"><a name=
"Page_161" id="Page_161">-161-</a></span></p>
<p>– Mért álltál vele szóba? – kérdezik még egyszer sürgetően és
sértően.</p>
<p>– Erre az ostoba kérdésre nem is felelek – válaszolja
hidegen.</p>
<p>Ekkor majdnem összeveszés támad, lovagias ügyek hangulata ömlik
el a társaságon, egy kérdés azonban véget vet a feszűltségnek.</p>
<p>– Meddig marad itt? – kérdezi Miklosics Juliska.</p>
<p>– Egy hétig, – feleli Rábay.</p>
<p>A társaság ekkor arról kezd beszélni, hogyan kell ez alatt a hét
alatt vele szemben viselkedni. Zabolay csettint a kezével.</p>
<p>– Hanem szép ám a bestia, – mondja fejcsóválva.</p>
<p>– Láttátok a szoknyáját? – kérdezi Zabolayné sóhajtva. – Ha
Schillerné nekem csak egyszer tudna ilyen szoknyát szabni.</p>
<p>A társaság tovább beszél arról, mit kell a következő nevezetes
hét alatt csinálni, Rábay veszi a kalapját és menni készül.</p>
<p>– Hová mégy? – kérdezik tőle. Nem ebédelsz itt?</p>
<p>– Nem, – válaszolja Rábay. Vele ebédelek a Hungáriában.
Meghivott.</p>
<p>Erre ismét nagy felzudulás támad. Rábay azonban állja a
vihart.</p>
<p>– Ha ti olyan ostobák vagytok, – mondja nyugodtan, – hogy őt
kizárjátok, hát én elég okos vagyok arra, hogy felkeressem.
Hivjátok meg.</p>
<p>Ezt az ajánlatot már dühordítás fogadja. Rábay <span class=
"pagenum"><a name="Page_162" id="Page_162">-162-</a></span> vállat
von, megfordul és elmegy. A hátramaradtak dühe erre még tombolóbb
lesz, egymásnak magyarázzák, milyen alávaló a Rábay viselkedése,
rekedtre kiabálják magukat, végül fáradtan és izgatottan ülnek le
ebédelni.</p>
<p>Az ebéd végére a fiatalság már hozott egy-két hírt a
Hungáriából. Hat szobát vett ki az első emeleten, – jelentette az
első híradás. A második hírhozó már ebédelni is látta. Lejött
Rábayval az étterembe, Rábay ott bemutatta neki Götz grófot, a
huszárkapitányt és még néhány huszártisztet.</p>
<p>Erre a híradásra nagy csendesség támadt. Az asszonyok a ruhája
felől kérdezősködtek még, azután ők is elhallgattak. Az ebéd vége
nagy, nyomasztó csendben telt el.</p>
<p>Az ebéd végén a társaság fészkelődött, izgett-mozgott, szét
kellett volna oszlani, de senki sem akart mozdulni; végre
megszólalt Csiszér:</p>
<p>– Én azt hiszem, csakugyan ostobaság, amit csinálunk.</p>
<p>Gyenge ellenmondás hallatszott fel.</p>
<p>– Bizonyosan ostobaság, – mondta Csiszér. – Végre is csakugyan a
kedive felesége. Ha a francia követ elébe megy a lépcsőig, és ha a
huszártiszteknek jó és ha mindenki más ő fenségének szólítja, hát
nekünk is jó lehet.</p>
<p>– De a múltja! – szólt közbe egy asszony.</p>
<p>– A múltja? – kiáltott Csiszér. – Mióta lettünk olyan erényesek.
Hátha itt egyszer csak mások múltját kezdenék kutatni…</p>
<p>Senki sem szólt. Ez a mondás tapintatlan volt. <span class=
"pagenum"><a name="Page_163" id="Page_163">-163-</a></span> Csiszér
maga is érezte, hogy az volt, és gyorsan másról kezdett
beszélni:</p>
<p>– Legyünk rá büszkék, hogy a mi rokonunk. Hivjuk meg estére.</p>
<p>Senki nem mert helyeselni. Ellenmondani sem akart senki.</p>
<p>– Egy háremhölgyet! – dörmögte végre Koppán Sándor.</p>
<p>– Sanyi bácsi hallgass, – mondta Csiszér. – Ki tudja, nem kap-e
valamelyik fiad hivatalt az udvarában.</p>
<p>Az öreg Koppán behuzta a fejét a nyakába és hallgatott. Mindenki
hallgatott.</p>
<p>– Tehát meghivjuk! – kiáltotta Csiszér.</p>
<p>Hallgatás.</p>
<p>– Kire bizzuk, hogy tapintatosan intézze el a dolgot? – kérdezte
Csiszér.</p>
<p>Hallgatás.</p>
<p>– Intézd el te tapintatosan, – mondta végre Zabolay.</p>
<p>Helyeslő mormogás.</p>
<p>– Én majd elintézem, – kiáltotta föllelkesülve Csiszér.</p>
<p>A társaság szétoszlott. Csiszér sietett a Hungáriába. Kihivatta
Rábayt.</p>
<p>– Siess kérlek, – mondotta Rábay, – kikocsizom vele.</p>
<p>Csiszér elmondta a dolgot. Rábay nevetett.</p>
<p>– Jól van, – mondta – én meghivom. Hanem azután ne
neveletlenkedjék nekem a büszke család, ha eljön. <span class=
"pagenum"><a name="Page_164" id="Page_164">-164-</a></span></p>
<p>Gondolkozott.</p>
<p>– Légy itt hat órakor, – mondta – akkor majd meghozom a választ
és beszélünk a dologról.</p>
<p>Csiszér hat órakor pontosan ott volt a Hungáriában. Pár perc
múlva jött Rábay.</p>
<p>– Hát kérlek, – mondta – elfogadja a meghivást. Eljön. Hanem
most mondd meg nekem, mit csináljunk, hogy a dolog ne legyen nagyon
kínos.</p>
<p>– Miért lenne kínos?</p>
<p>– Ahogy én a családot ismerem, – mondta Rábay, – az asszonyok
egy szót se fognak hozzá szólni. A férfiak pedig előbb megbámulják,
azután… azután… szóval bizalmaskodni fognak vele. Mondj egy okos
asszonyt a családban.</p>
<p>Csiszér vonogatta a vállát.</p>
<p>– Olyan nincs, – mondta nevetve. – Minek az?</p>
<p>– Hogy legyen kihez csatlakoznia. Hogy legyen vele valaki.</p>
<p>– Zabolayné, – mondta Csiszér.</p>
<p>Kocsiba ültek és elhajtattak Zabolaynéhoz. Az asszony
meghallgatta az előterjesztésüket, azután habozva nézett
Rábayra.</p>
<p>– Margit, – mondta Rábay, – gondolja meg, micsoda becses
barátság lehet ez. És higyje el: a többiek a végén úgy fogják magát
irigyelni, hogy sárgák lesznek beléje.</p>
<p>– Hát jó, – mondta erre Zabolayné. – Bizza rám.</p>
<p>– És Margit, ha lehetne: még valakit, hogy necsak maga legyen.
Még egy asszonyt. Vagy lányt.</p>
<p>– Jó. Meglesz. <span class="pagenum"><a name="Page_165" id=
"Page_165">-165-</a></span></p>
<p>Zabolayné este félrehivta Miklosics Juliskát.</p>
<p>– Juliska, – mondta, – Suzanne idejön.</p>
<p>– Tudom.</p>
<p>– Ha intek neked, odajössz hozzám és éppen úgy viselkedel, mint
én. Igen?</p>
<p>– Igen.</p>
<p>Kilenc órára egészen megtelt a terem. A cigány játszott, a
fiatalság táncba fogott; az első szünetben fölnyilt az ajtó és
bejött rajta Sátory Suzanne. Rábay kisérte. Mindenki odanézett.
Rábay a karját nyujtotta az asszonynak. Az asszony elfogadta a
karját. Bejöttek a terembe és végigsétáltak rajta. Rábay ekkor
észrevette Zabolaynét és feléje tartott. Zabolayné egy sarokban
ült, kikereste ezt a helyet, hogy egyedül legyen. Amikor az asszony
feléje jött, felállott.</p>
<p>Rábay megszólalt:</p>
<p>– Nem tudom, kell-e, hogy bemutassam a hölgyeket…</p>
<p>Zabolayné kitárta a karjait.</p>
<p>– Suzanne! – kiáltotta. – Suzanne, drágám, megismersz még?</p>
<p>– Margit, kedves…</p>
<p>Összeölelkeztek, összecsókolóztak; a terem bámulva nézte őket,
Zabolayné odavonta Suzannet a sarokba, beszélgettek, nevetgéltek,
suttogtak, összesimultak. Zabolayné egyszerre körülnézett és
odaintette Miklosics Juliskát.</p>
<p>– Hát Juliskát megismered-e még? – kérdezte.</p>
<p>Juliska pirulva állott. Suzanne odavonta magához és megcsókolta.
Akkor Juliskát is bevették maguk közé és hármasban mulattak. A
terem elámulva, azután <span class="pagenum"><a name="Page_166" id=
"Page_166">-166-</a></span> felháborodva, végül kétségbeesetten
nézte őket. Zabolayné egészen lefoglalta Suzannet, semmi mód nem
igérkezett rá, hogy más is hozzáférjen, három néptelen és kedvtelen
tánc is volt már és a hármas társaság még mindig suttogott, az
asszonyok végül küldték a férfiakat, hogy próbálják táncra kérni
Suzannet, akkor talán ki lehet szabadítani a Zabolayné karmai
közül.</p>
<p>Elsőnek a fiatal Érdy Kázmér állott meg a társaság előtt.</p>
<p>– Margit, kérlek, – mondta merészen, – mutass be engem a
rokonnak.</p>
<p>Zabolayné bemutatta.</p>
<p>– Egy táncot akarok kérni, – mondta Érdy Kázmér.</p>
<p>Suzanne egy királyi fejbólintással és egy leereszkedő
mosolygással válaszolta:</p>
<p>– Köszönöm, most még nem táncolok. Talán később.</p>
<p>Érdy Kázmér visszavonult. Egy jó óra telt el, amíg Suzanne
kibeszélte magát a két nővel. Akkor intett Rábaynak.</p>
<p>– Ha akarja, – mondta – most megkapja az első táncot.</p>
<p>Rábay átkarolta, és táncolni kezdtek. A tánc, amely eddig sehogy
sem ment, most megelevenedett. Mindenki táncolt. A férfiak
egymásután mentek oda Suzannehoz, Suzanne jókedvüen és
fáradhatatlanul táncolt, a társaság elragadtatva nézte, hogy a
csárdást milyen jól tudja még, a férfiak odavitték hozzá a többi
asszonyokat is, Suzanne nyájasan adott rövid audienciákat,
<span class="pagenum"><a name="Page_167" id=
"Page_167">-167-</a></span> azután elbocsátotta a nőket, újra
táncolt és mindig visszatért Zabolaynéhoz és Miklosics Juliskához
nevetgélni egy kicsit. Reggel felé nyilvánvaló lett, hogy minden
erőfeszítés hiábavaló: Suzanne csak azoknak bocsátott meg a
családból, akik elsőnek borultak a nyakába, az öreg Koppán Sándor a
fiainak több sikertelen kísérlete után dörmögve elment, szidták
Zabolaynét, alávalónak mondták az eljárását, Suzanne pedig egy kis
társasággal félrevonult és reggel hét óráig táncolt.</p>
<p>Másnap elvitte az automobilján Zabolaynét és Miklosics Juliskát
egy sétakocsizásra. Azután fölvitte őket magához uzsonnára.
Uzsonnánál megkérdezte Juliskát:</p>
<p>– Juliska, mért nem mégy már férjhez?</p>
<p>Juliskának könnybe lábadt a szeme. Ekkor megölelte és magához
vette.</p>
<p>– No ne haragudj, – mondta. – Nem akartalak megbántani. De egy
ilyen szép lány, mint te!…</p>
<p>Juliska ekkor elmondta, hogy van itt egy Hellpach nevü
főhadnagy. Az udvarolt neki. De a kaucióra nem volt pénz. Azt
hitte, hogy az örökségből majd jut, de nem jutott. Alig ötezer
forint lett az ő része, az nem elég…</p>
<p>– Én neked adom a magamét, – mondta Susanne. – Akkor elég
lesz.</p>
<p>– Köszönöm, – mondta Juliska sírva. – Most már nem kell. Így sem
vesz el. Sok pénz kell neki. És már én sem szeretem.</p>
<p>– Tudod mit Juliska, – mondta Suzanne. – Gyere el velem Kairóba.
Majd férjhez adlak én. <span class="pagenum"><a name="Page_168" id=
"Page_168">-168-</a></span></p>
<p>Juliska félénken nézett rá.</p>
<p>– Férjhez adlak én, – mondta Suzanne. – Ilyen szép lányt, ilyen
okosat, ilyen műveltet… Válogathatsz. Van egy barátom. Miniszter
ott. Az rögtön beléd szeret, ha meglát.</p>
<p>Juliska szólni akart, azután elpirult, azután lehajtotta a
fejét. Mind a hárman hallgattak. Végre Zabolayné szólalt meg:</p>
<p>– De… annak… ugy-e… több felesége van?</p>
<p>– Igen, – mondta Suzanne, – hát aztán? Nem jobb úgy, mint itt
megöregedni? Az én uramnak is több felesége van. De én vagyok az
első. Azért vagy szép és okos, hogy az első légy. Ha több felesége
van, az európai asszony az első közöttük. Mit gondolsz, kivel
cserélnék itt. Cserélnék veled?</p>
<p>– Velem nem! – mondta Zabolayné sóhajtva. – Azt tudom, hogy
velem nem.</p>
<p>– Miért? – kérdezte Suzanne. – Mi bajod neked?</p>
<p>Zabolayné habozott egy kicsit.</p>
<p>– Mi tönkremegyünk, – mondta azután. – Azt hittük, az örökség
kiránt a bajból. De olyan kevés lett. Nemsokára elmehetek
Budapestre… guvernántnak.</p>
<p>Elhallgattak.</p>
<p>– Én… talán… segíthetnék? – kérdezte Suzanne halkan.</p>
<p>Zabolayné intett:</p>
<p>– Nem lehet. Akármennyi pénzünk volna, az uram elissza meg
elkártyázza. Nekem pedig alig telik egy jó ruhára. <span class=
"pagenum"><a name="Page_169" id="Page_169">-169-</a></span></p>
<p>Megint hallgattak.</p>
<p>– Tudod mit, – mondta Suzanne zavarodottan, tréfásan, ideges
nevetéssel, – gyere te is velem.</p>
<p>Ekkor idegesen nevettek mindhárman és nem beszéltek többet a
dologról.</p>
<p>Juliska másnap megkérdezte:</p>
<p>– Suzanne, igazán elvinnél magaddal?</p>
<p>– Hogyne. Szívesen.</p>
<p>– Mert az apám nem bánná… Azt mondtam neki: a társalkodónőd
lennék. Előbb csak tréfából mondtam. De ő nem bánja.</p>
<p>Suzanne tapsolt örömében, megcsókolta a lányt tízszer
egymásután.</p>
<p>– De örülök neked, – mondta. – De örülök. Három hónap alatt
férjhez adlak. És jó barátságban leszünk. Igen?</p>
<p>Elmentek kocsizni. Mikor beszálltak az automobilba, Suzanne ezt
mondta:</p>
<p>– Három hónap múlva a magad automobilján jársz.</p>
<p>Juliska elpirult, Zabolayné elmélázott és gondolkozva nézte a
Suzanne ruháját.</p>
<p>Egy hét múlva Suzanne megmondta:</p>
<p>– Juliska, holnap reggel kilenc órakor indulunk.</p>
<p>Juliska mosolyogva bólintott.</p>
<p>– Akarsz az éjszaka nálam aludni már? – kérdezte Suzanne.</p>
<p>– Igen, – mondta Juliska.</p>
<p>Későn aludtak el, sokáig beszélgettek arról az életről, amely
Juliskára vár. Reggel hét óra tájban <span class="pagenum"><a name=
"Page_170" id="Page_170">-170-</a></span> kopogtak az ajtójukon.
Suzanne kiugrott az ágyból és kinyitotta az ajtót.</p>
<p>– Margit! – kiáltotta meglepetve.</p>
<p>Zabolayné jött be az ajtón.</p>
<p>– Suzanne, – kérdezte komolyan, – egy héttel ezelőtt azt
mondtad, menjek én is veled. Most megkérdezem: elvinnél engem is
magaddal?</p>
<p>– Mi történt?</p>
<p>– Elvinnél magaddal?</p>
<p>– Örömmel.</p>
<p>– Akkor megyek.</p>
<p>Suzanne öltözködni kezdett. Juliska is felöltözött. Zabolayné
közben elmondta nekik, hogy a férjét a tisztujításon nem fogják
újra megválasztani; haragjában most a rendesnél is többet iszik,
őt, mert egy új ruhát csináltatott, – a Suzanne csodaszép báli
ruhája mintájára, – meg akarta verni; most mámorosan alszik otthon;
ő eljött; mire felébred, akkorra a hetedik határon is túl akar
lenni.</p>
<p>Suzanne összecsókolta az asszonyt, megvigasztalta, dédelgette,
biztatta, hogy majd jobban lesz ezentúl, elmondta, milyen ruhákat
hordhat, milyen társaságba fog járni. Azután reggelit hozatott fel.
Megreggeliztek. Cigarettára gyujtottak. Jókedvük támadt. Suzanne
toporzékolt örömében, a másik kettő nevetett rajta, azután
lementek, felültek az automobilra, és az automobil a három jókedvü
nővel kirobogott a városból.</p>
<hr class="chap" />
<div class="chapter"></div>
<p><span class="pagenum"><a name="Page_171" id=
"Page_171">-171-</a></span></p>
<h2>Anna.</h2>
<p>Anna korán kelt föl az első napon. Lement a kertbe, végigjárta
az utakat, megnézte az udvart, azután a folyosón visszafelé indult
a szobájába. A folyosó első része még éjszakai csendességben volt;
a fordulónál nagy zsivajgás hallatszott, a folyosó hátsó része már
tele volt üvöltéssel, nyávogással, csörömpöléssel, toporzékolások
és csapkodások hangjával.</p>
<p>Anna benyitott a fiuk szobájába. A három fiu félig felöltözködve
kergetőzött, ugrált és marakodott bent. A szoba közepén egy
kétségbeesetten kiabáló idősebb nő állott, aki hol alázatos
könyörgéssel, hol huszáros káromkodással igyekezett a három fiut a
megmosakodásra és a teljes felöltözködésre rábirni. A három fiu nem
is hallgatott rá. Amikor észrevették Annát, nekiestek. Az egyik egy
nagy rohammal a nyakába ugrott, a másik kettő a kezeit hódította
meg.</p>
<p>– Utálom a kisasszonyt, utálom a kisasszonyt, <span class=
"pagenum"><a name="Page_172" id="Page_172">-172-</a></span> –
üvöltötte Laci, aki a nyakába ugrott. – Téged szeretlek. De a
kisasszonyt utálom.</p>
<p>– Téged szeretünk, – harsogta Géza és Pista, a másik kettő.</p>
<p>Az öreg kisasszony elvörösödött a méregtől; Anna lerázta magáról
a fiúkat és szigoruan mondta:</p>
<p>– Rögtön engedelmeskedjetek a kisasszonynak.</p>
<p>Azután sietve hozzátette:</p>
<p>– Ha engedelmeskedtek, délután megint játszom veletek.</p>
<p>A fiúk erre villámgyors mosakodásba és öltözködésbe fogtak, öt
perc alatt elkészültek, újabb öt perc alatt megreggeliztek és ezen
a napon kivételesen nem késtek el az iskolából. Anna egy hét múlva
ezt mondta az anyjuknak:</p>
<p>– Ha megengednéd, én venném át egészen a fiúk gondozását. A
kisasszony csak bajt csinál. Nekem jobban engedelmeskednek.</p>
<p>Az asszony vonakodott egy kicsit.</p>
<p>– Édes Anna, nem neked való ez. Három ilyen ördög…</p>
<p>– Nekem élvezet, – mondta Anna mosolyogva. – Szeretem őket.
Mintha a saját gyerekeim volnának.</p>
<p>– Nem neked való ez. Te fiatal vagy. Arra kell gondolnod, hogy
férjhez menj.</p>
<p>Anna fanyarul mosolygott és intett a kezével. Hallgattak egy
kicsit, azután Anna megszólalt:</p>
<p>– Hadd gondozzam őket addig, amíg itt vagyok nálatok. Ti olyan
jók vagytok hozzám. Ha be nem fogadtatok volna, nem tudom, mi lett
volna velem. Amíg itt vagyok, legalább gondot viselek rájuk.
<span class="pagenum"><a name="Page_173" id=
"Page_173">-173-</a></span></p>
<p>A kisasszonyt ekkor elküldték és Anna átvette a fiúk gondozását.
Úgy szerette őket, mintha a saját gyerekei lettek volna. Néha
egyenesen az az érzése támadt, hogy az ő három szép fia ugrál
körülötte. Reggeltől estig velük volt elfoglalva. Ha iskolában
voltak, akkor a ruháik, a könyveik, a szobájuk adott neki dolgot és
attól a perctől kezdve, hogy hazajöttek, minden idejét elfoglalta
az, hogy segített nekik tanulni, meghallgatta a panaszaikat,
olvasott nekik, játszott velük. A fiúk néha el is felejtették, hogy
anyjuk is van. Az anyjukat ritkán látták, ha valami bajuk volt,
Annához mentek vele, ha betegek voltak, Anna rakott a nyakukra
borogatást és Anna virrasztott az ágyuk mellett.</p>
<p>Mikor a gimnáziumba kerültek, Anna velük együtt tanult meg
latinul, minden titkukat tudta, mindenféle ügyükben tudott tanácsot
adni és akár egy gomb szakadt le a ruhájukról, akár a kicsapatás
fenyegette őket valamilyen okból, Annához szaladtak és tőle kértek
segítséget. A kifogyhatatlan és végeérhetetlen jóságát és türelmét
olyan természetesen és magától értetődően vették igénybe, mint egy
anyáét szokták a gyerekei és Anna éppen olyan természetesen és
habozás nélkül adta oda nekik minden nyugalmát és minden erejét és
az egész életét, mint egy jó anya a gyerekeinek. Ha együtt volt
velük a szobájukban és a fiúk később már csendesen írtak vagy
olvastak és neki is egy könyv volt a kezében és a könyvről
fölnézett és végigpillantott rajtuk, most már állandóan volt az az
érzése, hogy az ő három fia ül körülötte, az ő három erős, szép,
nagy fia. <span class="pagenum"><a name="Page_174" id=
"Page_174">-174-</a></span></p>
<p>Így eltelt tíz év. Anna harminc éves lett. Laci már tizennyolc,
Géza tizenhét és Pista tizenhat. Laci az érettségire készült, Anna
segített neki. Egy meleg májusi délután együtt ültek a fiúk
szobájában, a másik két fiu nem volt otthon. Laci egyszerre letette
a könyvét.</p>
<p>– Elég volt, – mondta. – Most már mindent tudok. És most már
úgyis mindegy.</p>
<p>– Jól van, – mondta Anna mosolyogva. – Azt hiszem, csakugyan
eleget tudsz. Mit akarsz most csinálni?</p>
<p>– Beszélgetni akarok veled.</p>
<p>– Jó, – mondta Anna mosolyogva.</p>
<p>Laci fölállott, járkált a szobában, meg akart szólalni, azután
mégis hallgatott és idegesen szorongatta az egyik kezével a
másikat.</p>
<p>– Lackó, – mondta Anna, – menj el inkább sétálni egy kicsit.
Vagy tenniszezni. Ideges vagy. Félsz egy kicsit a vizsgától.</p>
<p>– Ah dehogy, – kiáltotta Laci, – nem azért. Nem félek. Nem attól
van.</p>
<p>– Hát csak menj el Lackó.</p>
<p>Fölállott és a kezébe adta Lacinak a kalapját. Laci
határozatlanul állott.</p>
<p>– No szervusz, Lackó, – mondta Anna.</p>
<p>Laci ekkor hozzálépett, megölelte és megcsókolta. Átfogta a
karjával, magához szorította, megkereste az ajkát és az ajkát
csókolta meg ügyetlenül tapogatózva, de hosszan és szomjasan. Anna
kibontakozott az öleléséből és kábultan kapkodott lélekzet után. A
fiu sötétvörösre <span class="pagenum"><a name="Page_175" id=
"Page_175">-175-</a></span> pirult arccal, zavarodottan állott
előtte, azután dadogva mondta:</p>
<p>– Szervusz, Anna.</p>
<p>Elment. Anna megdöbbenve bámult utána. Mi volt ez? A fiúk
mindennap százszor csókolták meg, egy-egy csókzáporral borították
el, ha a kedvükre tett valamit, vagy ha kértek tőle valamit,
megcsókolták a kezét, a ruháját, az arcát, a homlokát, a szemét. Az
ajkát ritkán. És így sohasem. Soha ilyen kutatóan, ilyen hosszan,
ilyen éhesen. Soha ilyen tüzesen. Soha férfimódra.</p>
<p>Anna ijedten bámult maga elé. A szíve egyszerre egy nagyot
dobbant, az ijedt, nagy dobbanás után az egész testén végigfutott a
rémületnek egy borzongása, a szívéből forró áradással öntötte el a
vér az egész testét, érezte, hogyan pirul ki az arca, hogyan lesz
még a nyaka is piros a vértől. Rémülten állott egy percig, egészen
tehetetlenül, teljesen megzavarodottan. Azután hirtelen nagy utálat
támadt föl benne önönmaga iránt.</p>
<p>– Szamárság, – mondta. – Hisztériás vén kisasszony vagyok már.
Mindent rosszra magyarázok. Pfuj.</p>
<p>Megrázta magát, kisietett a szobából, gyorsan munkát keresett
magának, szaporán dolgozni kezdett és hamarosan elfelejtette az
egész dolgot.</p>
<p>Harmadnap este a szobája ajtajában a folyosón találkozott
Lacival.</p>
<p>– Anna, – mondta a fiu halkan.</p>
<p>– Tessék, – válaszolta Anna nyugodtan.</p>
<p>A fiu megzavarodott és dadogni kezdett:</p>
<p>– Csak… jóéjszakát… akarok… kívánni… <span class=
"pagenum"><a name="Page_176" id="Page_176">-176-</a></span></p>
<p>– Jóéjszakát, Laci, – mondta Anna barátságosan.</p>
<p>A fiu ekkor átkarolta és ügyetlenül és szomjasan és hevesen
megcsókolta. Anna kitépte magát a karjából és fölindultan és
haragosan kiáltott rá:</p>
<p>– Meg vagy őrülve?</p>
<p>A fiu nem válaszolt. Lesütött szemmel és remegve állott előtte.
Anna megfordult, bement a szobájába és becsapta az ajtót. Azután
visszament az ajtóhoz és kulccsal bezárta. Eddig sohasem zárta be
kulccsal az ajtaját. Azután lefeküdt és egész éjjel nyugtalanul
hánykolódott és égő szemmel nézett bele a sötétségbe.</p>
<p>Egy hét múlva Pistával, a legfiatalabbal volt egyedül egy
délután. Pista lecsusztatta a könyvet, amelyet olvasott, a földre
és lassan odament hozzá. Leült melléje és megfogta a kezét. Anna
ránézett.</p>
<p>– Anna, – mondta a fiu ijedten, – én úgy szeretlek.</p>
<p>– Az jól van, Pista, mert én is szeretlek, – mondta Anna
komolyan.</p>
<p>A fiu lehajtotta a fejét és halkan és akadozva mondta:</p>
<p>– Nem úgy… én nem úgy…</p>
<p>Anna megdöbbenve nézett rá. A fiu ekkor megmozdult, egy
rándulással a nyakába vetette magát és reszketve sugta a
fülébe:</p>
<p>– Anna… én szeretlek téged… téged akarlak feleségül venni… várj
meg, amíg mérnök leszek…</p>
<p>Anna kibontakozott az öleléséből, reszkető lábakkal <span class=
"pagenum"><a name="Page_177" id="Page_177">-177-</a></span>
fölállott és kegyetlen erőfeszítéssel nyugodt mosolygást
kényszerített az arcára.</p>
<p>– Pityukám, – mondta nehéz lélekzettel és elkényszeredett
mosolygással, – öreg vagyok én már hozzád.</p>
<p>A fiu válaszolni akart, de Anna intett neki a kezével, azután
megfordult és kiment. Besietett a maga szobájába, fáradtan lefeküdt
a diványára és fölzaklatva és dobogó szívvel nézett maga elé.
Tréfával kellett vászolnia, úgy kellett tennie, mintha nem értette
volna meg a fiút. De milyen szörnyü dolog ez…</p>
<p>Ettől a naptól kezdve nem ment be a fiúk szobájába, ha
valamelyik fiu egyedül volt. Ha feléje közeledtek, gyanakodva,
ijedten és dobogó szívvel nézett rájuk és amikor egyszer Géza is
ajkon csókolta és úgy érezte, hogy ez a csók nem volt egy gyereknek
a csókja, este és reggel egyáltalában nem ment be hozzájuk.
Kétségbeesetten erőlködött, hogy a régi hangot fönntartsa, próbált
tovább is jókedvü, bizalmas pajtásuk lenni, de ahányszor a fiúk
hozzá közeledtek, ahányszor megfogták csak a kezét, megzavarodott
és visszahuzódott. Ha megölelték, megijedt, minden érintést
támadásnak, vakmerőségnek, bűnnek érzett, egy-egy csók megzavarta,
fölkavarta a vérét, elkábította, nem tudott többé elfogulatlan
lenni, minden beszélgetésük kínos zavarodottsággal végződött és a
barátkozás minden kísérletének az lett a vége, hogy ijedten és
félve bámult a három fiúra és elmenekült tőlük.</p>
<p>Júniusban a fiúk egyedül maradtak Annával. Az anyjuk és az apjuk
fürdőre utazott. Előbb kiadták a rendes parancsot: <span class=
"pagenum"><a name="Page_178" id="Page_178">-178-</a></span></p>
<p>– Anna az úr a házban. Föltétlen engedelmesség Annának.</p>
<p>A fiúk máskor hangos örömrivalgással fogadták ezt a parancsot.
Most hallgattak. Máskor Anna is örült. Most zavarodottan hallgatott
és félt a három fiútól.</p>
<p>Az első napokban még együtt voltak néha. Anna azonban egyre
érzékenyebb és egyre ijedősebb lett és egy hét múlva teljesen
visszavonult a fiúktól. Egész nap alig látták egymást, a fiúk
jártak a maguk utain, el voltak foglalva a vizsgákkal és Anna egész
nap egyedül volt otthon kétségbeesetten, fájdalmas
határozatlanságban és állandó ijedelemben és lelkifurdalásban.</p>
<p>Június tizedikén Laci letette az érettségit. Negyednap délben
bejelentette:</p>
<p>– Ma este nem vacsorázom itthon. Érettségi bankettünk van. Későn
jövök haza.</p>
<p>A másik két fiu a vacsoránál csendesen ült; szótlanul ettek;
vacsora után megszólalt Géza:</p>
<p>– Anna kérlek, most mi is elmegyünk.</p>
<p>– Miért? Hová? – kérdezte Anna meglepetve.</p>
<p>– Megbeszéltük Lacival, hogy vacsora után találkozunk vele.</p>
<p>Anna meghökkenve nézett rájuk, azután megszólalt:</p>
<p>– Ezt nem engedhetem meg.</p>
<p>– De igen…</p>
<p>– Papa nem engedné meg, ha itthon volna.</p>
<p>– De igen… Anna… kérlek.</p>
<p>– Nem – mondta Anna határozottan. – Megtiltom, hogy elmenjetek.
<span class="pagenum"><a name="Page_179" id=
"Page_179">-179-</a></span></p>
<p>A két fiu könyörgött, kiabált, tiltakozott, de Anna
kérlelhetetlen maradt:</p>
<p>– Megtiltom, hogy elmenjetek.</p>
<p>A két fiu végre összenézett, vállat vont és elhallgatott. Egész
este alig beszéltek és amikor aludni mentek, egy szótlan csókkal
búcsúztak el Annától.</p>
<p>Anna lefeküdt. Sokáig olvasott, azután eloltotta a lámpáját és
álomtalanul és mozdulatlanul nézett bele a sötétségbe. Hosszu ideig
feküdt így mozdulatlanul; lassan álmosodni kezdett; ekkor
félálomban egy ajtó nyikorgását hallotta; utána suttogó beszédet
hallott, azután halk lépések neszét az ajtaja előtt a folyosón. Az
álom rögtön kiment a szeméből, gyorsan felült az ágyában és
megfeszített figyelemmel hallgatózott. A lépések nesze azonban
elhalkult, minden elhallgatott és ujra teljes csend lett.</p>
<p>Anna nyugtalanul és dobogó szívvel ült az ágyában.
Előrenyújtotta a fejét és úgy hallgatózott. De akkor már teljes
csend volt. Visszafeküdt a párnájára. Próbálta megnyugtatni
magát:</p>
<p>– Semmi se volt, valamelyik cseléd ment végig a folyosón.</p>
<p>De mi volt akkor a suttogás? Az se jelent semmit. A fiúk
kijöttek a szobájukból valamiért. De miért suttogtak? Nem szoktak
suttogni.</p>
<p>Rettenetes nyugtalanság rohanta meg. Még egy negyedóráig feküdt
az ágyában izgatottan, töprengve, félve, azután nem bírta tovább
ezt a nyugtalanságot. Felugrott, lámpát gyujtott, felöltözködött és
a lámpával a kezében óvatosan kinyitott a folyosóra.</p>
<p>Itt teljes csend volt. Odament a fiúk ajtajához és <span class=
"pagenum"><a name="Page_180" id="Page_180">-180-</a></span>
hallgatózott. Itt is csend. Teljes csend. Odaszorította a fülét az
ajtóhoz. Túlságosan is nagy ez a csend; még a fiúk egészséges, erős
lélekzetvételét sem hallani.</p>
<p>Halkan rátette a kezét a kilincsre. Óvatosan megpróbálta az
ajtót kinyitni. A kilincs engedett. Az ajtó kinyílott. Bevilágított
a szobába. Ott állott a három ágy és mind a három üres volt.</p>
<p>A fiúk ruhája, kalapja, felöltője hiányzott. Laci nincs itthon.
De a másik kettő? Azok is elmentek. Le sem vetkőztek, megvárták,
míg nála sötétség lesz, vártak rá, hogy elaludjék, azután
kilopóztak…</p>
<p>Hová mentek? Anna leült egy székre, a lámpát letette az asztalra
és várt. Mikor fognak haza jönni? Hol vannak? Eltelt egy óra, éjfél
elmult, teljes nagy csend volt, Anna ült és nézett maga elé. Azután
újra elmult egy óra és megint egy. Nemsokára hajnalodik. Annának
elszorult a szíve. Vissza kell mennie a szobájába, nem várhatja meg
őket itt. Nemsokára itt lesznek. Hol vannak most? Anna körülnézett
a szobában, amelyben tíz évig szinte együtt élt a három fiúval,
ráhajolt az asztalra, lehajtotta a fejét a karjára és keservesen,
kétségbeesetten, vígasztalan fájdalommal sírt.</p>
<hr class="chap" />
<div class="chapter"></div>
<p><span class="pagenum"><a name="Page_181" id=
"Page_181">-181-</a></span></p>
<h2>Szentpáli Iza.</h2>
<p>A szinház udvarán egy kis padon egyedül ült Halasi, a rendező. A
szinház felől odajött Szentpáli Iza és leült melléje a padra.</p>
<p>– Istenem, de elfáradtam – mondta. – Ezek a hosszu próbák…</p>
<p>Halasi ránézett, közelebb húzódott hozzá, a karját belefűzte a
karjába és megfogta a bal kezét.</p>
<p>– Iza!… Szép vagy – mondta neki halkan.</p>
<p>– Ugyan hagyjál békében – mondta az asszony.</p>
<p>Kihúzta a karját, nyújtózkodott, felállott és elment. Halasi
bosszankodva nézett utána.</p>
<p>Másnap a szinház folyosóján találkoztak. Halasi megfogta az
asszony kezét, a kezénél fogva magához húzta és megölelte. Az
asszony kibontakozott az öleléséből.</p>
<p>– Ejnye, – mondta haragosan – meg vagy te bolondulva? Te is
akarsz tőlem valamit?</p>
<p>– És ha akarnék? – válaszolta Halasi. <span class=
"pagenum"><a name="Page_182" id="Page_182">-182-</a></span></p>
<p>– Te szegény ember – mondta az asszony megvetően.</p>
<p>Halasi dühbe jött.</p>
<p>– Ohó! – kiáltotta haragosan. – Így beszélsz velem?</p>
<p>– Így hát – válaszolta az asszony nyugodtan. – És jó lesz, ha
nem sokat teketóriázol, mert ha terhemre vagy, általában kidobatlak
a szinháztól.</p>
<p>Halasi vörös lett a méregtől, felemelte a kezét, szólni akart,
azután meggondolta a dolgot, bólintott és hallgatott. Az asszony
még egyszer végignézte sértően és megvetően, azután elment.</p>
<p>Egy hónap mulva megint együtt voltak a szinház udvarán.</p>
<p>– Iza, – mondta ekkor Halasi, – te csakugyan hű vagy a
báróhoz?</p>
<p>– Persze, hogy az vagyok – felelte az asszony ingerülten. – Már
megint kezded?</p>
<p>– Dehogy kezdem – mondta Halasi. – Nekem elég volt… Én nem
akarok veled összeveszni. Látod, milyen alázatos vagyok hozzád.</p>
<p>– Hát mit akarsz?</p>
<p>– Velem kivételt tehetnél…</p>
<p>Az asszony haragosan fölnevetett és végigmérte Halasit.</p>
<p>– Te volnál az utolsó… Nekem elég volt a szerelemből. De te
volnál a legeslegutolsó. Utállak. Utállak. U-tál-lak…</p>
<p>Halasi vonogatta a vállát és mosolygott.</p>
<p>– De érdekes – mondta nyugodtan. – Valamikor milyen más voltál
hozzám. <span class="pagenum"><a name="Page_183" id=
"Page_183">-183-</a></span></p>
<p>– Te hozzád? – kérdezte az asszony bámulva. – Soha!</p>
<p>– De igen. Csak nem akarod azt mondani, hogy elfelejtetted?</p>
<p>Az asszony bámulva nézett rá, összeráncolta a homlokát, azután
gondolkozva tekintett maga elé.</p>
<p>– Nem igaz – szólalt meg végre. – Hazudsz.</p>
<p>Halasi vidáman nevetett, azután hangosan hahotázott, csapkodta a
térdét.</p>
<p>– Nagyszerü! – mondta nevetve. – Csakugyan elfelejtette!</p>
<p>Az asszony komolyan nézett rá, újra gondolkozott, hozzáfordult
és halkan és bizonytalanul kérdezte:</p>
<p>– Mikor? Vidéken?</p>
<p>– Ah nem, – válaszolta Halasi. – Akkor nem csodálnám… mikor már
a kórusban voltál, akkor…</p>
<p>Legyintett a kezével.</p>
<p>– Azon nem csodálkoznám – mondta ujra.</p>
<p>– Hát mikor? – kérdezte az asszony.</p>
<p>– Itt. Itt fent. A Király-utcában.</p>
<p>Az asszony elképedve nézett rá. A szeme kitágult, és a szája
nyitva maradt a csodálkozástól.</p>
<p>– Itt?… A Király-utcában?</p>
<p>– Igen. Igen, – mondta Halasi nevetve. – Király-utca
száznegyven. Második emelet.</p>
<p>Az asszony hallgatva és komolyan nézett rá. Farkasszemet néztek.
Az asszony végre felkapta a fejét és határozottan és keményen
mondta:</p>
<p>– Az nem igaz. Az piszkos hazugság.</p>
<p>Halasi ujra hangosan nevetett. <span class="pagenum"><a name=
"Page_184" id="Page_184">-184-</a></span></p>
<p>– Ez kitünő – mondta hahotázva. – Hát azt is elfelejtetted? Hát
már akkor is?…</p>
<p>Az asszony arca kipirult, a szemei kigyultak, a kezét ökölbe
szorította és felindultan és reszketve mondta:</p>
<p>– Az nem igaz… Akkor nem… Ez becstelenség… Én akkor… én akkor…
menyasszony voltam… azt hittem… hogy elvesz… egy hadnagy…</p>
<p>Halasi összezsugorodott a nevetéstől. Hahotázva nyögte:</p>
<p>– Kitünő! Elfelejtette!…</p>
<p>Az asszony fölemelte az öklét, mintha rá akarna ütni a fejére.
Azután kiegyenesedett.</p>
<p>– Piszok! – mondta halkan.</p>
<p>És elment. Másnap délelőtt félrehívta Halasit.</p>
<p>– Te – mondta neki szelíden – ne komiszkodj velem. Mondd meg
őszintén: ugy-e nem igaz?</p>
<p>– Mi?</p>
<p>– Az: a Király-utcában…</p>
<p>– Az? Dehogy nem igaz. Miért?</p>
<p>Az asszony megcsóválta a fejét, nyelt egyet, azután halkan és
zavarodottan folytatta:</p>
<p>– Nézd, legyen benned becsület… Mondd meg… Megszolgálom!… Ugy-e
nem igaz?</p>
<p>– De igaz.</p>
<p>– No kérlek, ne bolondozz. Meghálálom. Nézd… egész éjjel nem
tudtam tőle aludni… Törtem a fejemet… De lehetetlen… Én akkor még
nem… Hát ugy-e?</p>
<p>Halasi vonogatta a vállát. Az asszony karon fogta. <span class=
"pagenum"><a name="Page_185" id="Page_185">-185-</a></span></p>
<p>– Hát gyere – mondta neki barátságosan. – Mindig jó barátod
leszek. Fölemeltetem a fizetésedet.</p>
<p>– De hát mit akarsz? – kérdezte Halasi.</p>
<p>– Mondd, hogy nem igaz.</p>
<p>– Mondhatom. De igaz.</p>
<p>Az asszony kirántotta a karját, megállott és a haragtól remegve
hajolt előre:</p>
<p>– Hazug disznó vagy – mondta lihegve.</p>
<p>Halasi vonogatta a vállát. Az asszony lihegve mondta tovább:</p>
<p>– Hiszen nem is láttál engem. Nem is ismertél. Hiszen itt
ismerkedtünk meg a szinháznál. Három hónappal ezelőtt.</p>
<p>Halasi nyugodtan bólintgatott.</p>
<p>– Ez igaz – mondta.</p>
<p>– No hát!</p>
<p>– De csak te felejtettél el engem. Én nem téged. Nekem nem volt
annyi asszonnyal dolgom, mint neked férfival.</p>
<p>Az asszony kétségbeesetten, dühösen sóhajtott egyet. Halasi
összetette a két kezét és csendesen mondta:</p>
<p>– Én nem akarom, hogy megharagudj rám. Hát inkább megmondom,
hogy egy szó sem igaz belőle.</p>
<p>Az asszony megkönnyebülten mosolygott rá; azután gyorsan
elkomolyodott, újra hozzáhajolt és könyörögve mondta:</p>
<p>– Látom az arcodon, hogy nem mondasz igazat. Őszintébben
mondd.</p>
<p>– Őszintén mondom: egy szó sem igaz belőle. <span class=
"pagenum"><a name="Page_186" id="Page_186">-186-</a></span></p>
<p>Az asszony megrázta a fejét, keserűen elhúzta a száját és
elment. Déltájban újra félrevonta a férfit.</p>
<p>– Hát te hogyan mondod? – kérdezte halkan. – Hogyan lett
volna?…</p>
<p>– Mi?</p>
<p>– Az… hogy… én… hogy én… veled…</p>
<p>– Akarod, hogy elmondjam?</p>
<p>– Igen.</p>
<p>– Nem sértődöl meg? Nem haragszol meg rám?</p>
<p>– Nem. Szavamra mondom.</p>
<p>Halasi bólintott, mosolygott, azután halkan és nyugodtan
beszélni kezdett:</p>
<p>– Te akkor bonne voltál. Maureréknál, a szeszkereskedőéknél. A
második emeleten. Igaz?</p>
<p>– Ez igaz…</p>
<p>– Nagyon szép leány voltál. Tizennyolc éves. Ennek pont húsz
éve. Pirosarcu, kékszemü… Vitted a gyerekeket sétálni. A
lépcsőházban találkoztunk mindig. És egyszer a Fasorban ugyanazon a
padon ültünk és megismerkedtünk. Az egyik kis leányt, a Maurerékét
Alicenak hítták, a másikat Juliskának. Igaz?</p>
<p>– Ez igaz…</p>
<p>– A két gyerek játszott és mi beszélgettünk. Én akkor még jogász
voltam. Elsőéves. Ott laktam hátul az udvarban. A gyerekszoba
Maureréknál udvari szoba volt. Te ott ültél néha az ablakban.
Azután, hogy megismerkedtünk, gyakran oda jöttél. Csókokat dobtam
neked. Te is…</p>
<p>Az asszony végigsímogatta a homlokát:</p>
<p>– Erre… mintha… emlékezném…</p>
<p>– No látod. Azután egyszer este a lépcsőházban <span class=
"pagenum"><a name="Page_187" id="Page_187">-187-</a></span>
megcsókoltalak. Azután néha kijöttél a gangra. Beszélgettünk.
Azután egyszer bejöttél hozzám. Azután éjjel kiszöktél, amikor
lehetett… A konyhán keresztül… A kulcsot magaddal hoztad… Egyet
kocintottál az ablakomon és én gyorsan beeresztettelek… De szép
voltál. De fiatal. De tüzes.</p>
<p>Az asszony kétségbeesve fordította ki a tenyerét.</p>
<p>– Én nem tudom… Én nem értem…</p>
<p>A halántékát szorította.</p>
<p>– De hiszen ez lehetetlen – mondta újra kétségbeesve. – Én akkor
csak… Minden második vasárnap… Akkor mentem el a hadnagyhoz… Úgy
volt, hogy elvesz, ha kauciónk lesz… Én hű voltam hozzá…</p>
<p>Halasi mosolyogva vonogatta a vállát.</p>
<p>– Úgy látszik, – mondta – mégsem voltál olyan egészen hű.</p>
<p>– De igen – mondta az asszony. – De igen. Addig, amíg csak ő ott
nem hagyott…</p>
<p>Megrázta a fejét.</p>
<p>– Ezt biztosan tudom, – mondta határozottan. – Lehetetlen.</p>
<p>Halasi nyugodtan válaszolt:</p>
<p>– De sok mindent tudnék elbeszélni… A ruháidról. Volt egy kék
flanell-blúzod.</p>
<p>– Ez igaz – mondta az asszony. – Erre emlékszem.</p>
<p>– Szép voltál még abban is. Elől gyöngyházgombok voltak.
Legszebb voltál, amikor felgomboltad.</p>
<p>Az asszony kétségbeesve mondta:</p>
<p>– Lehetetlen. Lehetetlen. <span class="pagenum"><a name=
"Page_188" id="Page_188">-188-</a></span></p>
<p>Halasi mosolyogva intett a fejével, hogy igen, mégis; az asszony
gondolkozva állott egy ideig, azután szomorúan elment.</p>
<p>Harmadnap újra félrehúzta a férfit.</p>
<p>– Öregem, – mondta neki könyörögve – hát ne kínozz engem. Mondd,
hogy nem.</p>
<p>– Mondom, hogy nem.</p>
<p>– Ne így. Nézd, nekem nincs nyugtom. Én sok mindenen
végigmentem. Vidéken. Öt évig voltam a kórusban. De akkor még nem.
Sokszor elfogott az undor… De tudtam… mindig arra gondoltam, hogy
akkor… milyen hűséges voltam…</p>
<p>– Hát az voltál.</p>
<p>– Így mondod!… Nem érek vele semmit… És nem tudok… nem vagyok
képes rá… egészen jól visszaemlékezni…</p>
<p>– Hadd menjek el hozzád; én majd felfrissítem az
emlékezetedet…</p>
<p>Az asszony undorodva legyintett a kezével.</p>
<p>– Áh! – mondta haragosan.</p>
<p>Megfordult és elment. Harmadnap újra kezdődött a könyörgés. Egy
hét mulva elvitte magához ebédre a férfit. Ebéd után odaült hozzá
és megsímogatta az arcát.</p>
<p>– Hát mondd, – kérdezte könyörögve – ugy-e nem igaz?</p>
<p>– Ha akarod: nem igaz.</p>
<p>Egy hét telt el. Halasi minden második nap nála ebédelt; az
asszony kért, sírt, igért, könyörgött, fenyegetőzött, Halasi
nyugodtan, udvariasan és engedelmesen válaszolta: <span class=
"pagenum"><a name="Page_189" id="Page_189">-189-</a></span></p>
<p>– Ha akarod: nem igaz.</p>
<p>A szinházban ekkor egy délelőtt haragosan mondta az asszony:</p>
<p>– Nem viszlek el többet ebédre. Hazug vagy. Utállak.</p>
<p>– Próbálj egyszer vacsorára meghíni. Szinház után. Majd
meglátod, igaz-e.</p>
<p>Az asszony utálattal biggyesztette el a száját és elfordult.
Este előadás után azonban sietve szalajtotta a szobaleányát Halasi
után. Halasi megjelent.</p>
<p>– Gyere hozzám vacsorára – mondta durcásan az asszony.</p>
<p>Halasi bólintott. Együtt mentek el az asszony lakására.
Szótlanul, teljes csöndben vacsoráztak. Vacsora után még egyszer
könyörögve megkérdezte az asszony:</p>
<p>– Ugy-e nem igaz?</p>
<p>Halasi nevetve integetett:</p>
<p>– De igen.</p>
<p>Az asszony lemondóan sóhajtott és az ölébe tette a kezét. Halasi
megfogta a kezét.</p>
<p>– Nézz ide – mondta. – Így jöttél be hozzám. Sötét volt és a
kezedet előre nyújtottad. Akkor nem volt ilyen puha a kezed.</p>
<p>Az asszony összeráncolta a homlokát, gondolkozott, azután
megcsóválta a fejét.</p>
<p>– Nem emlékszem.</p>
<p>– Mikor bejöttél, – mondta Halasi – akkor én az ajtónál
vártalak. Egyenesen a karomba jöttél. Átöleltelek és a nyakadat
csókoltam meg. Itt, a füled mögött. <span class="pagenum"><a name=
"Page_190" id="Page_190">-190-</a></span></p>
<p>Az asszony ámulva hallgatta és engedte, hogy azt tegye, amit
akar.</p>
<p>… Reggel újra megkérdezte Halasi:</p>
<p>– Még mindig nem emlékszel?</p>
<p>– Nem! – mondta az asszony őszintén és lemondóan.</p>
<p>Halasi ekkor előrehajolt, összeszorította a száját, csúfolódva
belevigyorgott az asszony arcába és fogcsikorgatva mondta:</p>
<p>– Most kidobathatsz már a színháztól. Dobass ki. Kidobathatsz
innen. Pofonüthetsz. Itt egyenesen bele az arcomba. Az már semmit
nem változtat azon, hogy… hiába utáltál. Pedig nem igaz. Csakugyan
nem igaz. Annyi az igaz, hogy én is ott laktam. De sohase voltál
nálam. Az egy másik leány volt. Sohase voltál. Most dobass ki. Most
üss pofon. Nem volt igaz.</p>
<p>Az asszony felült s nagy szemekkel nézett rá.</p>
<p>– Esküszöl? – kérdezte izgatottan.</p>
<p>– Esküszöm.</p>
<p>Összeszorított szájjal, csúfolódva nézett szembe az asszonnyal.
Gúnyosan ismételte:</p>
<p>– Üss pofon.</p>
<p>Az asszony hátradőlt a párnájára és nagyot sóhajtott.</p>
<p>– Hála Istennek – mondta.</p>
<p>A férfi bámulva nézett rá.</p>
<p>– Hála Istennek, – mondta boldogan az asszony. – Hát ugy-e?…
Ugy-e?… Bánlak is téged! Hála Istennek!</p>
<p>Kinyújtózkodott, megkönnyebbülve sóhajtott egyet és boldogan
mosolygott.</p>
<hr class="chap" />
<div class="chapter"></div>
<p><span class="pagenum"><a name="Page_191" id=
"Page_191">-191-</a></span></p>
<h2>Apoll.</h2>
<p>Előbb szótlanul ültünk, csöndesen nézegettünk kifelé a susogó
éjszakába, a fiu azután rákönyökölt az asztalra, áthajolt felém és
halkan beszélni kezdett.</p>
<p>– Tegnap – mondta – lent voltam Szolnokon. Pálfalvyék hívtak
meg: a két leány, Klára és Leontine. Szép lányok. Klára szőke,
karcsu, délceg, az ökle olyan, mint a vas; Leontine barna, sápadt,
nagyszemü, ha rádnéz: végigborzong rajtad valami, a fejed búbjától
le a talpadig. Kedves leányok. Okos leányok. Bátrak. Kívánatosak.
Mindenről beszélhetsz velük, amiről csak akarsz, ők nyugodtak
maradnak és tiszta a pillantásuk; ha arra gondolsz, mi van e mögött
a pillantás mögött, megszédülhetsz és rád jöhet valami, amitől
eltikkad a nyelved, – ők biztosan és kíváncsian néznek a szemedbe
és nyugodtan kacagnak. Szép lányok. Elegáns, okos úri lányok.</p>
<p>Náluk ebédeltem. Ebéd után félórát még együtt voltunk az
öregekkel; az öregeket azután otthagytuk, <span class=
"pagenum"><a name="Page_192" id="Page_192">-192-</a></span>
bementünk a két leány szobájába. Öt óra tájban uzsonnáztunk,
uzsonna után sétáltunk egy félórát, kilenc óra tájban vacsoráztunk.
Ezen az időn kívül az egész délutánt és az egész estét benn
töltöttem a leányok szobájában. Két órától éjjel tizenegyig.</p>
<p>Voltál te már négy… öt… hat óra hosszat egy ilyen leányszobában?
Nem volt rajta semmi különös, még csak fehér se volt… de voltál te
már öt óra hosszat egy ilyen leányszobában…? Nem is beszéltünk
valami különös dolgokról, össze-vissza fecsegtünk mindenről,
bolondságokról és okosságokról… szerelemről, szinházról, halálról,
házasságról, két okos lánnyal, két jó lány barátjával sok mindent
össze tud beszélni az ember, semmi különös nem volt benne… de
voltál te már egy ilyen leányszobában? Ott van benne az ágy, abban
alszik az egyik, ott van a dívány, azon alszik a másik… Esténként
lassan vetkőznek le a tükör előtt… egymásután hull le róluk minden
ruha… a Klára csipője!… a Leontine válla!… bebújnak az ágyba…
beszélgetnek… miről beszélgetnek?… a szoba tele van a testük
illatával…</p>
<p>Tizenegy órakor jöttem el tőlük. Ők ott maradtak… egyedül
maradtak… és nekem el kell jönnöm. Szomjasan nyeltem az éjszakai
hűvösséget, le akartam hűteni a nagy forróságot itt bent a mellem,
a szívem tájékán, a fejemben. De a fejem zúgott; zúgott,
harsonázott bent valami a fejemben, a mellemben; a karjaim
reszkettek. És dideregtem.</p>
<p>Az állomáson még két teljes órát kellett várnom. Kimentem a
váróteremből, nem tudtam elviselni, hogy bent emberek vannak, buta
pofák vannak, amelyeknek <span class="pagenum"><a name="Page_193"
id="Page_193">-193-</a></span> ököllel kellene nekimenni,
vihogások, röhögések, bárgyu és nyugodt elbámulások vannak… Kint
sétáltam; föl és le, idegesen, izgatottan, reszketve, zakatoló
vérrel és dörömbölő fejjel. És még két órát kell sétálnom, Istenem,
én megőrülök ebben…</p>
<p>Egyszerre egy nőt vettem észre. Az ajtó mellett állott,
nekitámaszkodva a falnak, a lámpa alatt, kendő volt a fején, a
lámpa árnyékot vetett az arcára, csak azt lehetett látni, hogy nem
nagyon fiatal, de csinos és csak a szemei voltak csillogók; a
szemei kivilágítottak a kendő alól.</p>
<p>Ránéztem, azután tovább mentem. Visszafordultam és megint
ránéztem. Nem volt szép, nem is volt fiatal, de a világító szemei
figyelmesen kísértek az utamon. Odaléptem hozzá. Benéztem a kendője
alá. Nem csunya. De az arca fiatalon elvénült, aggasztóan hervadt;
festetlen, de festéktől és éjszakáktól fáradt. El kellett volna
fordulnom tőle. De az ajka körül mosolygás támadt és erre még
közelebb léptem hozzá.</p>
<p>– Hová utazik? – kérdeztem türelmetlenül.</p>
<p>– Nem utazok én – mondta. – Ide való vagyok.</p>
<p>Bosszantott a hangja, szégyeltem, hogy mosolyog, remegtem az
ideges türelmetlenségtől.</p>
<p>– Hol lakik? – kérdeztem durván. – Messze innen?</p>
<p>– Nem igen messze, – mondta mosolyogva. A mosolygása és a hangja
egészen felbőszített, megfogtam a karját, elhúztam a lámpa alól és
előre lódítottam.</p>
<p>– Hát menjünk – kiáltottam rá.</p>
<p>Elindult. Mentem mellette. Utálat, mondottam <span class=
"pagenum"><a name="Page_194" id="Page_194">-194-</a></span>
magamban, amit csinálok, förtelem, de minden férfi ezt csinálná a
helyemen, ilyen förtelemben élünk mindnyájan, ilyen szennyesek
vagyunk.</p>
<p>A nő ment mellettem, oldalt, a kendője alól föl-fölnézegetett
rám, én összeszorítottam a fogamat és összecsuktam az ajkamat;
ahogy mentünk, az jutott eszembe, hogy el találunk menni a lányok
ablaka alatt, a Klára és Leontine ablaka alatt; én az alatt az
ablak alatt nem tudok elmenni, gondoltam, ha ott megyünk el, akkor
én visszafordulok és megfogok egy fát és megrázom és én ordítani
fogok a haragtól és az utálattól… Azonban befordultunk egy
mellékutcába, a nő újra fölnézett rám és ekkor furcsa és különös és
vad dolog történt. A nő fölnézett rám és megszólalt:</p>
<p>– Nagyságos úr, – mondta – én nem vagyok már fiatal… De ha a
nagyságos úrnak tetszik, van nálam egy fiatal lány, az egészen
fiatal, parasztlány… friss parasztlány… annak még sohasem volt
férfival dolga…</p>
<p>A nyakamból a mellembe valami hidegség szaladt le, a szívem
nagyot dobbant és egy ijedt és hosszu lélekzetet vettem.
Megijedtem. Érted te ezt? Miért ijedtem meg? Mi volt abban olyan
váratlan és szokatlan, amit ez az asszony mondott?… Örülnöm kellett
volna inkább. Én azt hiszem, volt is az ijedelmemben valami öröm, a
megfeszített, a fölkorbácsolt izgalomnak valami meglepetése. Az az
öröm, hogy nem kell hozzányúlnom, nem kell hozzáérnem ehhez az
elpiszkolt nőhöz, aki már azzal is kínoz, hogy mellettem megy és
föl-föl néz rám.</p>
<p>Nem válaszoltam neki. Elfelejtettem válaszolni. <span class=
"pagenum"><a name="Page_195" id="Page_195">-195-</a></span></p>
<p>– Hát tetszik, nagyságos úr? – kérdezte.</p>
<p>– Igen – mondottam.</p>
<p>Bólintott a fejével és mentünk tovább. Mentünk, mentünk… Szörnyü
hosszúságu idők óta tartott már ez a menés, egyre jöttek új házak,
új sarkok, poros utcák; éjszaka volt, csönd volt, hallgatva
mentünk, fuldokoltam az izgalomtól és az undortól.</p>
<p>– Mindjárt ott leszünk – mondotta végre.</p>
<p>Ekkor már valahol a város végén jártunk. Körös-körül alacsony
parasztházak állottak, a világítás elmaradt mögöttünk, valami
szemétdombon gázoltunk át.</p>
<p>– Itt vagyunk! – mondta.</p>
<p>Kinyitott egy kis kaput. A kapu mögött nagy sötétség volt. A
revolverem után nyúltam.</p>
<p>– Tessék – mondta.</p>
<p>Átléptem a küszöbön és megállottam. Nem láttam semmit. Nagy, vak
sötétség volt előttem. Az asszony megfogta a kezemet.</p>
<p>– Majd én vezetem – mondta halkan.</p>
<p>Fogta a kezemet. Undorodtam az érintésétől, reszketett a karom,
de nem rántottam vissza. Vakon botorkáltam utána és most már
egyetlen egy vágyam volt: csak eresztené már el a kezemet.
Visszafojtottam a lélegzetemet: csak ne fogná már, Istenem, a
kezemet.</p>
<p>Megállott. A kezem kiszabadult. Nagyot lélegzettem, egy nagy
megkönnyebbülés, a megszabadulás jótékony friss öröme futott végig
rajtam. Ebben a másodpercben jól éreztem magamat. Itt vagyok a
hűvös, csendes, őszi éjszakában, szabad vagyok, erős vagyok
<span class="pagenum"><a name="Page_196" id=
"Page_196">-196-</a></span> és mindjárt itt lesz az a lány is, az a
friss parasztlány…</p>
<p>Az asszony fölnyitott egy ajtót. Belépett. Én is beléptem. Szűk
szoba volt, lecsavart petróleumlámpa égett benne, ennek a szagával
volt tele a szoba. Az asszony fölcsavarta a lámpát, felém fordult
és udvariasan mondta:</p>
<p>– Isten hozta nálunk.</p>
<p>Le tudtam volna ütni. Nem szóltam. Az asszony odaintett a
jobboldalon egy ajtóra.</p>
<p>– Itt van bent – mondotta – az a lány…</p>
<p>– Jó.</p>
<p>Odafordultam az ajtó felé… utálatos… a nő ekkor hirtelen elém
állott… előbb pénzt akart… Kivettem a tárcámat… fizettem… a nő
ekkor elővett egy kulcsot és kinyitotta az ajtót.</p>
<p>Meghökkenve néztem rá. Miért van az ajtó kulccsal bezárva?… A nő
fogta a petróleumlámpát, bement a szobába és letette a lámpát egy
asztalra. Utána mentem. A nő a lámpától elfordult jobbfelé; a szoba
jobb fala mellett ágy állott, parasztágy, nagy tarka párnákkal és
dunnákkal. A tarka párnák között egy borzas, barna fej
látszott.</p>
<p>– No!… Apoll…! – szólalt meg az asszony intő hangon, súgva, a
torkán át sziszegve.</p>
<p>A barna fej riadtan mozdult meg, az asszony visszafordult felém,
rám mosolygott.</p>
<p>– Ez az – mondta.</p>
<p>És kiment. Megálltam a szoba közepén, utána néztem. Azután
visszafordultam az ágy felé. A kalapomat letettem az asztalra és
odaléptem az ágyhoz. <span class="pagenum"><a name="Page_197" id=
"Page_197">-197-</a></span></p>
<p>Előbb semmit se láttam. A tarka párnák között semmit sem
lehetett látni. Hozzányúltam a nagy dunnához, elhúztam,
visszarántottam.</p>
<p>Az ágyban ekkor ott feküdt egy kis parasztlány. Egy tizenötéves
kis parasztlány, vékony karokkal és pici mellel. Egy rémült szemü
kis parasztlány, akinek az egész gyönge kis teste fázva reszketett,
akinek az ajka didergett és a foga reszketve vacogott. Egy szomoru,
riadt, gyötrött kis parasztlány, egy halálosan félő, fáradt kis
állat.</p>
<p>Ott álltam mellette és ebben a percben egyszerre lehültem,
megnyugodtam, elbágyadtam. A vérem zakatolása és a fejem
dörömbölése egyszerre megszünt, az izgatott idegességem egyszerre
lecsillapodott. Nem akartam már semmit. Nem kívántam már
semmit.</p>
<p>A lány elhuzott szájjal és tágra nyilt szemmel nézett rám: mint
a vágóhídon az állat a késre. Szegény, árva, kis parasztlány,
szegény reszkető, bezárt kis Apollónia…</p>
<p>Fölemeltem a kezemet. Riadtan szökkent egyet. Végtelen nagy
szánalom és bánat és fájdalom volt a szívemben.</p>
<p>– No kis lány, – mondtam, – no kis Apoll, ne félj tőlem, nem
bántlak én téged.</p>
<p>Kapkodva, sóhajtva, sírósan lihegett, a fájdalmas kis arcához
ért a kezem, bizalmatlanul, rémülten nézett reám, megsimogattam a
szegény, égő arcocskáját.</p>
<p>– No kis Apoll… nem bántlak… no nézz ide… leülök… ne félj
no…</p>
<p>Leültem. Erre nyugodtabban nézett rám és amikor <span class=
"pagenum"><a name="Page_198" id="Page_198">-198-</a></span> látta,
hogy nem mozdulok, megnyugodva hajtotta le a párnára a fejét.</p>
<p>Ott ültem a széken, egyszer-kétszer megsimogattam még, azután
hallgattam. A lány se remegett már úgy, belefurta a fejét a
párnába, ő is hallgatott. Ott ültem ebben a becstelen, mocskos
szobában; föl voltam háborodva, el voltam keseredve, el voltam
szomorodva. Minek jöttem ide? És ez a szegény, kis lány, ez a
szegény, árva teremtés…</p>
<p>Fölálltam.</p>
<p>– No Isten áldjon meg kis lány…</p>
<p>Fölkapta a fejét, meglepetve fordult felém, felkönyökölt.</p>
<p>– No Isten áldjon meg!</p>
<p>A két nagyra nyitott szeme jött velem az ajtóig. És… és…
kimondani is alig lehet… utálat, hallatlan… elhiszed-e, hogy
<i>csalódás</i> volt az arcán és csalódás volt a nagy szemében…
Szörnyüség… de ha jól meggondolod… Ő mégis csak azért került oda…
ha reszketett is… hidd el… utálat… de a végén, mikor nem bántottam…
csalódást érzett…</p>
<p>Nekem már mindegy volt. Arra is gondoltam, légy nyugodt, minden
férfi gondol arra, hogy szamár vagyok, mert: ha én nem, – majd jön
más, de nekem már mindegy volt. Úgy tele voltam fájdalommal és
utálattal, úgy fájt nekem ez a mocskos élet, amelyet mindnyájan
élünk, ez az egész becstelen világ, hogy nem kívántam semmit, csak
elmenni… kimenni… pihenni… elfelejtkezni mindenről… <span class=
"pagenum"><a name="Page_199" id="Page_199">-199-</a></span></p>
<p>Kimentem. Egy durva szóval át az asszonyon, aki őrködött, át a
kapun, ki az utcára. A vasúthoz. A vonatba.</p>
<p>Nem tudtam aludni. Most álmatlan vagyok; fáradt vagyok. Utálom
magamat. És utálom az egész életet.</p>
<hr class="chap" />
<div class="chapter"></div>
<p><span class="pagenum"><a name="Page_200" id=
"Page_200">-200-</a></span></p>
<h2>A királyné.</h2>
<p>Egy ordonánc jött be az irodába.</p>
<p>– Az ezredes úr kéreti a főhadnagy urat.</p>
<p>A főhadnagy letette a tollát, rendbe szedte a nagy csomó írást,
amely az asztalán feküdt és bement az ezredeshez.</p>
<p>– Parancsára ezredes úr, – mondta feszes haptákban.</p>
<p>Az ezredes mosolyogva nézett rá és barátságosan mondta:</p>
<p>– Üljön le, kedves főhadnagy.</p>
<p>A főhadnagy leült. Az ezredes a körmeit nézegette, azután
összetette a két kezét, a jobb kezével buzgón dörzsölgette a balt,
mosolygott, a fejét lehajtotta a két keze fölé, és csendesen
mondta:</p>
<p>– Diktálja be még a mai napiparancsba, hogy Hohenblum Oszkár
lovag ezredsegédtiszt a további szolgálattételtől fölmentetik és az
ezred kötelékében való megmaradása mellett Mária Lujza királyné
<span class="pagenum"><a name="Page_201" id=
"Page_201">-201-</a></span> ő felsége udvartartásához osztatik be…
Azután adja át az összes ügyeket Borchgraven főhadnagynak, öltözzék
át, lejelentkezni nem kell, s tizenkét órakor jelentkezzék a
várban, a főmarsall úr ő excellenciájánál.</p>
<p>A főhadnagy megmerevedve ült a székén, elámulva és megdöbbenve
bámult az ezredesre és lassan elfehéredett az arca. Az ezredes
lemosolygott a körmeire.</p>
<p>– Nos? – kérdezte vidáman.</p>
<p>A főhadnagy nem tudott válaszolni. Az ezredes ekkor végre
fölnézett a körmeiről, meglátta a sápadtságát, fölállott, odalépett
hozzá és megveregette a vállát.</p>
<p>– Meg van lepetve, mi?… Nem hiszi? Komoly dolog pedig. A
felséges asszony ismét lovagolni akar. A betegeskedése miatt tíz
éve nem ült lovon. Jó mesterre van szüksége. A főmarsall ő
excellenciája önt választotta. Megmondhatom, hogy ebben a
választásban nagy része volt az én meleg ajánlásomnak is. Ő
excellenciájának azt a jellemzést adtam önről, hogy az ezred
legtörekvőbb, legbuzgóbb tisztje.</p>
<p>A főhadnagy még mindig nem tudott szólni. Az arca sápadt volt és
az ajka remegett.</p>
<p>– No Hohenblum, szedje össze már magát; és örüljön már egy
kicsit. És siessen. Tizenkét órára a várban kell lennie.</p>
<p>A főhadnagy fölállott. Az ezredes kezet nyujtott neki.</p>
<p>– Köszönöm, ezredes úr, – mondta dadogva.</p>
<p>– Isten vele, Hohenblum; és sok szerencsét.</p>
<p>A főhadnagy kiment a kaszárnyából, fölment a <span class=
"pagenum"><a name="Page_202" id="Page_202">-202-</a></span>
lakására, átöltözködött és indult a vár felé. Még mindig el volt
kábulva, meg volt zavarodva, a szíve újra meg újra ijedt dobogásba
fogott. A kocsi behajtott a vár külső kapuján. A főhadnagy szeme
előtt nagy, ködös szürkeségbe folyt össze minden: az őrség a
kapunál, a boltozatos kapunyilás, a kövezett udvar, a nagy ives
ablakok… Fölment a lépcsőn és egy fordulónál meg kellett állnia,
oda kellett támaszkodnia a márványos lépcső párkányára, hogy el ne
szédüljön.</p>
<p>A főmarsall azonnal fogadta; várta már; nem nyujtott kezet neki,
de leültette. A főhadnagy szeme tele volt nyugtalan,
meg-megcsillanó, füstölgő homályossággal. A vérét érezi bizseregni
a halántékán és a főmarsall feje, a hangja, az uniformisa, a
karosszék aranyos diszítései mind a nagy, füstölgő, csillogó
homályosságba olvadtak bele.</p>
<p>A főmarsall előrehajolt, belenézett az arcába és halkan
mondta:</p>
<p>– Ön ma délután öt órakor a fedett lovaglóiskolában jelentkezik
ő felségénél. Ma délután lesz az első lovagló-óra. A többi ő
felsége parancsaitól függ.</p>
<p>– Igen, kegyelmes uram.</p>
<p>A főmarsall még jobban előrehajolt, egészen be az arcába és még
halkabban mondta:</p>
<p>– Önről azt a jelentést kaptam, hogy okos ember és nagyon
ambiciózus. Így van ez?</p>
<p>A főhadnagy ijedten dadogott:</p>
<p>– I… igen…</p>
<p>A főmarsall halkan mondta:</p>
<p>– Remélem, sem az okossága, sem az ambiciója nem fogja
cserbenhagyni. <span class="pagenum"><a name="Page_203" id=
"Page_203">-203-</a></span></p>
<p>Fölállott. A főhadnagy fölugrott, összeütötte a sarkantyúját,
megfordult és kiment. Sietett lefelé a lépcsőn és megkönnyebbülten,
nagyokat lélegzett. Amikor a kocsiban ült, már egészen eloszlott a
zsibongó homály a szeméből, jól látott mindent, megnézett mindent,
a feje nem zúgott többé és amikor a kocsi kijutott a várkapun,
akkor egyszerre boldog, részeg, ficánkoló nagy öröm támadt föl
benne. Ütögette a combját, halkan kacagott, az egész teste mozgott,
remegett, nyujtózkodott a türelmetlen, hangos elragadtatástól.</p>
<p>– Ilyen szerencse! – mondta magában. Ilyen eszeveszett
szerencse!… Most nyitva van az út fölfelé!… Egyszerre bekerülni az
udvarhoz, elébük vágni az összes mágnástiszteknek, a
gárdahuszároknak, a gárdakürasziroknak! Érdemes volt okosnak lenni,
józannak lenni, szorgalmasnak lenni. Most még egy kis okosság és
ügyesség… Én leszek a legfiatalabb ezredes a hadseregben.</p>
<p>Félötkor ott volt a lovaglóiskolában. Megnézte a longe-oló
szerszámot, kezébe fogta az ostort, elgereblyéztette a homokot,
behozatta a felnyergelt lovat és meghajtotta egy kicsit, öt óra
előtt tíz perccel azután odaállott az ajtóba és várt. Eltelt egy
félóra. Izgatottan, remegő lábakkal sétált föl és le. Háromnegyed
hatkor kívülről szélesen fölnyitották az ajtót, egy lakájnak a
fehérkeztyűs keze huzódott gyorsan félre a kilincsről és az
ajtónyilásban egy feketeruhás, kis, szőke asszony jelent meg. A
főhadnagy előrelépett, szalutált és mereven kifeszülve, száraz
torokkal hadarta el: <span class="pagenum"><a name="Page_204" id=
"Page_204">-204-</a></span></p>
<p>– Királyi felség, Hohenblum Oszkár lovag főhadnagy alázattal
jelentkezik felséged parancsára.</p>
<p>A szőke asszony megállott; nem szólt; a szürke szemei belenéztek
a főhadnagy megüvegesedett szemébe. Csendesen végignézte a
főhadnagyot, a vékony ajkai megmozdultak, elhuzódtak. Lassan
bólintott a fejével.</p>
<p>– Jó, – mondta, – kezdjük…</p>
<p>Bement a lovaglóiskola porondjára, a főhadnagy reszketve ment
utána. A szőke asszony megállt a ló előtt, a főhadnagy hozzá
lépett, remegő kézzel fölsegítette a nyeregbe, kezébe vette az
ostort, a ló lassan megindult és a főhadnagy elcsukló hangon adott
alázatos utasításokat.</p>
<p>Másnap elmaradt a lovagló-óra, harmadnap is. Negyednap megjött a
szőke asszony, besietett a porondra, gyorsan fölsegíttette magát a
nyeregbe és idegesen galoppoztatta a lovát. A lovagló-óra után
leugrott a nyeregből, sietve indult kifelé, a kijáratnál egy lakáj
kezéből elkapta a köpönyegét, fölvette és elment. Nem szólt egy
szót sem, nem köszönt, meg sem mozdult az arca. Három napig megint
szünet volt; azután egy délután a királyné megint besietett,
felszökött a nyeregbe és véresre sarkantyuzta a lovát. A főhadnagy
félénksége, tisztelete, rettegése, lassanként elmúlt. Boldogan és
hálásan gondolt a királynéra.</p>
<p>– Ilyennek kell lennie, – mondotta magában.</p>
<p>Eltelt másfél hónap és a főhadnagy megelégedett és boldog életet
élt. Bizalommal és barátságosan nézett az emberekre, jóindulattal
és barátságos hozzájárulással szemlélte a világot, jókedve volt és
föllelkesedett, <span class="pagenum"><a name="Page_205" id=
"Page_205">-205-</a></span> ha a jövendőjére gondolt. Egy
vasárnapja ekkor egészen szabad volt, ezen a vasárnapon elment
ebédre az ezredhez, a tiszti étkezőbe.</p>
<p>Mosolyogva érkezett meg, tele volt szeretettel és jóindulattal
nálánál kevésbbé szerencsés bajtársai iránt, elhatározta, hogy
kedves lesz, udvarias lesz és szerény lesz. Jól fogadták; nagy
hurrázás támadt, amikor bejött, leültették, kikérdezték; és a
főhadnagy kedves volt, udvarias volt és szerény volt. Ebéd közben
egy kapitány fölemelte a poharát és elkiáltotta:</p>
<p>– Hohenblum főhadnagy sikereire.</p>
<p>Lelkes hurrázással fogadták ezt a rövid pohárköszöntőt. A
főhadnagy nemsokára szintén fölemelte a poharát és komolyan és
szerényen mondta:</p>
<p>– Az én kedves ezredem tisztikarára.</p>
<p>Ezt a pohárköszöntőt is lelkes hurrázás fogadta. A társaságnak
nagy jókedve volt. A tósztozó kapitány hátradőlt a székén és
harsogva nevetett; egy fiatal hadnagy vörös arccal hajolt le a
tányérjára, hogy a kacagását elfojtsa. A társaság szorgalmasan
ivott; a főhadnagynak is folyton töltögettek, új meg új poharak
jelentkeztek nála baráti koccintásra, ő azonban komoly maradt és
mértékkel ivott.</p>
<p>Az ebéd a vége felé járt, a fölszolgáló katonák fekete kávét
hordtak körül, egy-két ember teljesen elázott már. Egy berugott
hadnagy odament a főhadnagyhoz, a nyakába borult és könyörögve
mondta neki:</p>
<p>– Ne feledkezz meg a hatalom polcán szegény barátaidról…</p>
<p>A társaság harsány röhögésbe tört ki, a főhadnagy <span class=
"pagenum"><a name="Page_206" id="Page_206">-206-</a></span>
leültette a berugott embert és szeliden mosolygott. A berugott
hadnagy sírt, üvöltve esküdözött, hogy a szerencsés bajtársnak
becstelenség elhagynia a szegény, árva csapattiszteket, akik közül
az uralkodói kegy kiemelte; és a társaság egyre féktelenebbül,
egyre tébolyodottabban nevetett.</p>
<p>Öt óra tájban a főhadnagyhoz odament Guyon kapitány, a
barátja.</p>
<p>– Gyere most már, – mondta neki.</p>
<p>– Miért? Olyan jól érzem magamat megint köztetek.</p>
<p>– Gyere, – mondta a kapitány komolyan.</p>
<p>A főhadnagy erre fölkelt, fölcsatolta a kardját és búcsúzott a
többiektől. Az egész társaság fölállott, mindnyájan körülötte
tolongtak, harsogva éljenezték, szorongatták a kezét, kikisérték az
ajtóig, újra megéljenezték…</p>
<p>A főhadnagy hallgatva ment ki a kapitánnyal a kaszárnya kapuján.
Boldog volt, csendesen mosolygott maga elé. Sötétedett már, az
utcán gyujtogatták a lámpákat. A kapitány egyszerre haragosan
megszólalt:</p>
<p>– Miért engeded, hogy bolondot üzzenek belőled?</p>
<p>A főhadnagy megállott. Elámulva nézett a kapitányra, azután
elmosolyodott.</p>
<p>– Sokat ittál, öregem, – mondta.</p>
<p>– Fenét, – válaszolt dühösen a kapitány. – Csak éppen annyit
ittam, hogy elég goromba tudjak lenni és megmondjam neked az
igazságot.</p>
<p>A főhadnagy bámulva nézett rá. A kapitány újra mondta:
<span class="pagenum"><a name="Page_207" id=
"Page_207">-207-</a></span></p>
<p>– Mért engeded, hogy bolondot üzzenek belőled?</p>
<p>A főhadnagy hirtelen lehült, a mosolygása elmult, nagy
nyugtalankodást és ideges aggodalmat érzett.</p>
<p>– Hogy… Miért?… Hogyan gondolod? – kérdezte dadogva.</p>
<p>– Hát nem láttad, hogy csúfolódnak rajtad? – kérdezte dühösen a
kapitány. – Már amikor a sikereidre ittak…</p>
<p>A főhadnagynak verejték ütött ki a homlokán, elfordította a
fejét a kapitánytól, nem mert ránézni és reszkető hangon
kérdezte:</p>
<p>– De hát miért?… Hogyan?…</p>
<p>A kapitány karon fogta és megindult vele előre.</p>
<p>– Öregem, – mondta neki jóindulattal, – hát milyen világban élsz
te? Hát sohase gondolkoztál te azon, miért esett éppen rád a
választás? Hogyan jutottál éppen te a kitüntetéshez?</p>
<p>– Mert… az ezredes… ajánlott, – mondta remegő és halk hangon a
főhadnagy.</p>
<p>– De miért ajánlott? Éppen téged? Az egész ezredből? Miért
választottak éppen téged az egész garnizonból? Miért nem egy
grófot? Miért nem a marsall unokaöccsét? Miért nem a gárdából
valakit?</p>
<p>A főhadnagy odafordult a kapitányhoz; nem tudott válaszolni,
aggódva és reszketve nézett rá és a szíve összeszorult. A kapitány
odahajolt hozzá és bele suttogta a fülébe:</p>
<p>– Hát hol élsz te, hogy mindezt nem tudod? Ha az ezredirodában
kevésbbé lettél volna szorgalmas és inkább beszéltél volna néha
egy-egy szót az emberekkel, akkor nem kerültél volna ilyen
helyzetekbe… <span class="pagenum"><a name="Page_208" id=
"Page_208">-208-</a></span></p>
<p>A főhadnagy fájdalmasan várta a folytatást; a kapitány
körülnézett, és még halkabban suttogta bele a fülébe:</p>
<p>– A felséges asszony nagyon… szerelmes természetü… Folyton
őrzik, hogy valami… hibát ne kövessen el… Csak megbizható embereket
eresztenek a közelébe… Most, amikor egyszerre megint lovagolni
akart, olyan embert kerestek ki a számára… aki… aki… aki
természetesen nagyon megbizható és aki… aki még azonkívül a
legkevésbbé alkalmas is arra, hogy valami bolondság elkövetésére
ingerelje…</p>
<p>A kapitány halkan beszélt; a főhadnagy egyszerre úgy érezte,
hogy nagy ütést kap a fejére; a tompa fájdalom gyorsan
leereszkedett a nyakába, azután a mellébe. A torkát, és a mellét
nagy fájás szorította össze, a kezében és a lábában jeges
hidegséget érzett, az egész teste elhidegedett, a csontjai is
fáztak, és meg kellett kapaszkodnia a kapitányba, hogy el ne
essék.</p>
<p>– No, no, – mondta a kapitány. – No, no.</p>
<p>Ránézett.</p>
<p>– Hát ne légy úgy oda, – mondta neki. – Hát nincs ebben semmi.
Csak tudnod kell a dolgot. Éppen azért, hogy okosan
viselkedhess.</p>
<p>A főhadnagy elrántotta a karját.</p>
<p>– Mi az? – kiáltotta a kapitány. – Mit csinálsz?</p>
<p>A főhadnagy nem válaszolt. Megfordult és elkezdett sietni. A
kapitány ijedten kiabált utána, azután utána indult, a főhadnagy
erre szaladni kezdett és eltünt a sötétségben. <span class=
"pagenum"><a name="Page_209" id="Page_209">-209-</a></span></p>
<p>Fölrohant a lakására. Becsukta az ajtót; kulccsal, kétszer,
megrázta a kilincset: nem jöhet-e be senki. Meggyujtotta a lámpát.
Odaállott a tükre elé. A tükörből az elfehéredett arca nézett
vissza rá; előre hajolt, hogy jól lássa a szeplőket a bőrén;
belenézett a kitágult szemébe; megfogta a fakó bajuszát és
fájdalmasat tépett rajta.</p>
<p>– A görbe orrom! – mondta.</p>
<p>Végignézett magán.</p>
<p>– A görbe lábam! – mondta.</p>
<p>Visszafordult a tükörhöz. Utálattal és gyülölettel nézte magát,
szélesre kinyitotta a száját és kitátott szájjal, hangtalanul
ordított rá magára.</p>
<p>Azután sarkon fordult, rázuhant a diványára, lefelé fordította
az arcát és sírt.</p>
<p>Másnap halványan, vörös szemhéjakkal és halálos fáradtsággal
várakozott a lovagló-iskolában. A királyné nem jött. Nem jött egy
hétig. Egy hét múlva azonban már félötkor besuhogott. Türelmetlen
volt, lázas, ideges. Toporzékolt, amiért nem hozták gyorsan a
lovat. Felszökkent a nyeregbe, megsarkantyúzta a lovat, a ló ugrott
egyet. Ekkor leszólt:</p>
<p>– Ki fogok lovagolni.</p>
<p>A főhadnagy megijedt.</p>
<p>– Felséges asszony… – mondta.</p>
<p>– Kilovagolok! – mondta türelmetlenül és haragosan az
asszony.</p>
<p>– Akkor engedelmet kérek, hogy magam számára is nyergeltessek
egy lovat.</p>
<p>– De gyorsan! – kiáltotta a királyné.</p>
<p>A főhadnagy kirohant. Maga tette föl a nyerget <span class=
"pagenum"><a name="Page_210" id="Page_210">-210-</a></span> egy
lóra, segített a kantározásnál, három perc múlva szaladt vissza a
lovardába. A királyné bent körben galoppozott, dühösen sarkantyúzta
a lovát; a ló horkolt és szakadt róla a tajték. A főhadnagy
jelentette, hogy készen van.</p>
<p>A királyné nem válaszolt; odagaloppozott a kijárathoz, lépésben
átment az előcsarnokon, kiment az ajtón és gyors ügetésben
elindult. A főhadnagy fölkapaszkodott a lovára, megszorította és
vágtatva indult a királyné után. Utólérte. Nem ment melléje;
mögötte maradt egy félméterrel. A királyné kilovagolt a vár nyugati
kapuján és elindult a fontenayi erdők felé; két perc múlva
megsarkantyúzta a lovát és vad vágtatásba fogott; egyre
sarkantyúzta a lovát, a ló nyögött és fujt és repült; a főhadnagy
kétségbeesve szorította a lovát és rémülten vigyázott a fél
méterre. A királyné egyszerre megrántotta a kantárszárat és lépésbe
fogta a lovát. A főhadnagy melléje került és izgatott
erőfeszítéssel rántotta vissza a lova száját.</p>
<p>A háta mögött ekkor lódobogást hallott. Visszanézett. Egy
ezüstzsinóros lakáj lovagolt mögötte és két kézzel tartotta vissza
a lovát, hogy melléje ne kerüljön. A főhadnagy belenézett a lakáj
alázatos, buzgó, borotvált arcába és nagy hidegség futott végig
rajta, azután gyors, nagy melegség. A lakájnak senki sem
parancsolta, hogy nyeregbe üljön.</p>
<p>– Ez őrködni jött, – mondta magában.</p>
<p>Lassan lovagoltak előre; a királyné letért az útról és
nekivágott a mezőnek. Fél méterrel mögötte lovagolt a főhadnagy; a
főhadnagy mögött a lakáj. Átlovagoltak egy alacsony cserjésen;
azután újra széles <span class="pagenum"><a name="Page_211" id=
"Page_211">-211-</a></span> mezőre értek. A mező egyik szélén árok
volt, a másik szélén magas kőfal. A királyné egyenesen nekilovagolt
a kőfalnak. A főhadnagy rémülten nézte, mit csinál. A királyné
végiglovagolt a kőfal mellett; egy ajtóhoz értek; itt megállott.
Hátraszólt:</p>
<p>– Kinyitni.</p>
<p>A lakáj leugrott a lóról és odament az ajtóhoz. A nehéz
vaskilincset megfogta és megnyomta. Az ajtó nem nyilt ki. A lakáj
hátrafordult.</p>
<p>– Felséges asszony, – mondta, – a királyi vadaskert ajtait csak
belülről lehet kinyitni. Körül kellene lovagolni.</p>
<p>A királyné összehuzta a homlokát, elfordult a lakájtól, és
megvetően és halkan mondta bele a levegőbe:</p>
<p>– Át kell ugratni.</p>
<p>A főhadnagynak nagyot dobbant a szíve. Ránézett a falra.
Magasabb másfél méternél. Őrültség. Ismeretlen lóval. Ránézett a
királynéra, nagy forróság futotta át; a forróság elárasztotta a
fejét. A királyné pillantása odatévedt rá és lenézően siklott el
róla. Őrültség. De őrültséget kell csinálni.</p>
<p>Megfordította a lovát. Száz méterre visszalovagolt. Érezte, hogy
az asszony meglepetve nézi. A vér forrón zúgott a fejében. Feszesre
fogta a kantárszárat, megszorította a lova oldalát; a ló vágtatni
kezdett; a fele úton ki akart törni; ekkor tébolyodott dühvel vágta
bele a sarkantyúját; a ló fájdalmasan fölhorkolt; repült, neki a
falnak; ekkor újra belevágta a sarkantyúját, ott voltak a falnál,
megeresztette a kantárszárat, érezte, hogyan emelkedik föl a
levegőbe, a ló repült, <span class="pagenum"><a name="Page_212" id=
"Page_212">-212-</a></span> át a falon, ő biztosan a nyeregben,
tudta, hogy a fal fölött van, azután cserjebokrok között, egy csomó
tüskés ág között lent voltak a földön. Újra megkapta a
kantárszárát, visszafordult a fal felé, leugrott a nyeregből, a
kulcson fordított egyet és szélesre kinyitotta az ajtót.</p>
<p>A királyné belovagolt. Az arca piros volt, a szemei jókedvüen
csillogtak, megrázta a fejét és a szőke hajából kiszabadult néhány
fürt. Kiegyenesedve ült a lovon, megelevenült, fölélénkült. Hosszu,
izgatott lélekzeteket vett; odafordult a főhadnagyhoz, csillogó
szemmel nézett le rá, lehajolt feléje és csendesen, elragadtatva
mondta:</p>
<p>– Bravó! Bravó! Nagyon szép volt. Gyönyörü volt.</p>
<p>A főhadnagy lihegve állott a földön; a ruhája tíz helyen
elszakadt, az arcát és a kezét véresre karcolták az ágak, de a
szívét nagy, édes boldogság melegítette át. Nem szólt, fáradtan,
boldogan és hűségesen nézett föl a királynéra.</p>
<p>Az asszony ekkor még lejebb hajolt hozzá, a szája remegett, az
orrát egy hosszu, lihegő lélegzet tágította ki, az egész arca
vonaglott az izgalomtól, a szeme kitágulva és világítva kereste a
főhadnagy szemét. Remegő szájjal mosolygott és lihegve sugta:</p>
<p>– Meg tudná még egyszer csinálni?… A kedvemért… Innen bentről
nézném…</p>
<p>A főhadnagy megdöbbenve pillantott rá; hideg futott végig a
hátán és nem tudott válaszolni. Az asszony lihegve hajolt le hozzá;
választ várt; azután lassan meghidegedett az arca, fölemelte a
fejét és el akart <span class="pagenum"><a name="Page_213" id=
"Page_213">-213-</a></span> fordulni. Ebben a pillanatban dadogva
és remegő hangon szólalt meg a lakáj:</p>
<p>– Felség… biztos halál volna…</p>
<p>A királyné ajka hidegen és megvetően huzódott le; a főhadnagyon
ekkor újra forróság futott át, a vére újra részeggé tette;
megszólalt, és most válaszolt a kérdésre:</p>
<p>– Igen, felség.</p>
<p>A királynénak kimosolygott az arca; halkan fölsikoltott, a
szemei újra kitágultak, hosszu lélegzetet vett és csendesen,
sóhajtva és gyönyörűséggel mondta:</p>
<p>– Még egyszer… Csak egyszer…</p>
<p>A főhadnagy felült a lóra és kilovagolt az ajtón. A királyné
megállott az ajtóban, hogy az egész ugratást lássa. A főhadnagy
lassu ügetésben ment ki a mezőre. Messzire kilovagolt, hogy hosszu
nekiiramodást vehessen. Amikor érezte, hogy meg kell fordulnia,
egyszerre nagy rémület szorította össze a szívét. Eddig
megsüketülve és elkábulva lovagolt, most egyszerre megrázta a
félelem. Az egész teste didergett, és egy másodpercig úgy érezte,
hogy megsarkantyuzza a lovat, vissza se néz és elvágtat ettől a
rettenetes asszonytól.</p>
<p>Azután összeszedte magát.</p>
<p>– Most néz, – gondolta.</p>
<p>Összeharapta a fogait, elnyomott egy feltörő, csukló sírást és
rettenetes erőfeszítéssel megfordította a lovát. Most meg kell
halni.</p>
<p>– Hát meg kell halni, – mondta.</p>
<p>Megszorította a lovat. A ló csendes ügetésbe fogott. Újra
megszorította. A ló vágtatni kezdett. A keze <span class=
"pagenum"><a name="Page_214" id="Page_214">-214-</a></span> remegve
fogta a kantárszárat; odanézett az asszonyra; a félelemnek még egy
görcsös rohama facsarta össze a szívét; belevágta a lóba a
sarkantyúját; a ló repült; a fal; megeresztette a kantárszárat;
fölemelkedett a levegőbe; de fáradt volt; nem ült biztosan a
nyeregben; félt; belekapaszkodott a kantárszárba; a ló hátrakapta a
fejét; ekkor azonnal érezte, hogy baj van; a ló repülése megakadt,
surlódást, ütést, zuhanást érzett, kirepült a nyeregből, hosszu
ívben átrepült a ló fején, elkábulva zuhant le a cserjébe… A ló
első lábai átjutottak a falon, a hátsó lábai nem; az állat
fönnakadt; egy másodpercig ingadozott, azután fejjel előre
zuhant.</p>
<p>A főhadnagy kábultan feküdt a cserjében. Csend volt. Két
másodpercnyi nagy, riadt csend. A főhadnagy kinyitotta a
szemét.</p>
<p>– Nem haltam meg, – mondta.</p>
<p>Öröm futott át rajta. Próbált mozdulni. Tudott. Fájt az egész
teste, de tudott. Ekkor egy gyors elhatározással talpra állott.</p>
<p>És ekkor egy hangos, mámoros kacagás harsant föl. A királyné
leugrott a lováról, odasietett a főhadnagyhoz, a kacagása
elhalkult, halk turbékolássá, csendes, lihegő sikoltozássá lett; az
arca égett és a szája remegett: az egész teste reszketett és
vonaglott, a szemei kitágultak, fölemelte a kezét és reszketve
simogatta meg a főhadnagyot. Csendesen, sóhajtozva lihegett és
sikoltva mondta:</p>
<p>– Gyönyörü volt, gyönyörü volt.</p>
<p>Odahajolt hozzá és a forró lehellete az arcát érte.</p>
<p>– Gyönyörü volt, – mondta. <span class="pagenum"><a name=
"Page_215" id="Page_215">-215-</a></span></p>
<p>A főhadnagy nem válaszolt. Kábultan állott, de boldog volt. A
királyné odafordult a lakájhoz.</p>
<p>– A lovát átadja a főhadnagynak, – parancsolta halkan és
hidegen.</p>
<p>– Felséges asszony…</p>
<p>– Átadja a főhadnagynak. A másik lovat agyonlöveti.</p>
<p>– Felség…</p>
<p>– Agyonlöveti. És hazamegy.</p>
<p>A lakáj leszállt a lováról. A királyné megindult a maga lova
felé, felszökött a nyeregbe. A főhadnagy felült a másik lóra. A
lakáj tartotta a kengyelt és mondani akart valamit. A királyné
azonban odakiáltott:</p>
<p>– Jöjjön, főhadnagy.</p>
<p>Kilovagolt az ajtón. A főhadnagy utána nézett. A lakáj odahajolt
hozzá, hogy sugjon valamit. A főhadnagy érezte, hogy ebben a
percben dől el minden; minden attól függ, meghallgatja-e ezt a
sugást, vagy elindul. A szíve ekkor nagyot dobbant, föltámadt benne
a nagy bánata és vad keserűsége, haragosan vágta bele a lóba a
sarkantyúját és kirepült az ajtón.</p>
<p>Sötétedett. A királyné maga mellé intette. A főhadnagy
hallgatott. A királyné szorosan mellette lovagolt, nem szólt hozzá,
csak föl-fölnézett rá összeszorított foggal és félig lehunyt
szemmel. Odaértek a fontenayi erdőhöz. A királyné leugrott a
lováról. A főhadnagy megkötötte a két lovat. Egészen este lett.</p>
<p>… Megálltak a lovarda előtt. Leszálltak. A királyné kezet
nyujtott a főhadnagynak. A főhadnagy megcsókolta a kezét. A
királyné elindult a belső palota felé. A főhadnagy utána nézett és
indult haza. <span class="pagenum"><a name="Page_216" id=
"Page_216">-216-</a></span></p>
<p>Egy lakáj sietett elébe.</p>
<p>– A kegyelmes úr kéreti a főhadnagy urat.</p>
<p>A főhadnagy fölment a marsallhoz. A marsall órát tartott a
kezében.</p>
<p>– Nyolc óra, – mondta. – Későn van. Hamarább kellett volna
tanácsolnia a felséges asszonynak a hazatérést.</p>
<p>A főhadnagy nem válaszolt.</p>
<p>– Fölmentem önt a további szolgálattétel alól, – mondta a
marsall. – Azt is kétségesnek találom, hogy ilyen tulajdonságok
mellett a tisztikarnak hasznavehető tagja maradhat-e.</p>
<p>A főhadnagy hallgatott. A marsall bólintott a fejével. A
főhadnagy kiment. Lement a lépcsőn. Visszanézett. Utoljára volt
itt. Végignézte összerongyolódott uniformisát. Ezt sem hordja talán
ezentúl. Minek menjen? Lovásznak, írnoknak? Kihuzta magát, megrázta
a fejét és boldogan és büszkén indult kifelé a várkapun.</p>
<hr class="chap" />
<div class="chapter"></div>
<p><span class="pagenum"><a name="Page_217" id=
"Page_217">-217-</a></span></p>
<h2>Julcsa.</h2>
<p class="center">– Egy jó férj története. –</p>
<h3>I.</h3>
<p>Az asszony még egyszer elmondta a rendelkezéseit:</p>
<p>– Az összes szobákat bezártam ezen a szobán és a hálószobán
kívül. A kulcsokat becsukom az íróasztalod fiókjába, Julcsának a
bérén kívül minden elsején adsz harminc forintot kosztra. Ha
egyszer itthon akarnál valami egyszerűbb dolgot csináltatni, ő főz
is neked. Vigyázz, hogy a vendéglőben el ne rontsd a gyomrodat…
Tésztát ne egyél…</p>
<p>Vajda bólogatott a fejével, kezébe vette a kalapját és várt rá,
hogy az asszony elkészüljön. Az asszony föltette a kalapját,
fátyolt kötött, a karjára vette a köpönyegét, a kezébe fogta a
keztyűjét, körülnézett, és azt mondta:</p>
<p>– Indulhatunk.</p>
<p>A két gyerek lent ugrált már a kapu előtt; a kisasszony
<span class="pagenum"><a name="Page_218" id=
"Page_218">-218-</a></span> vigyázott rájuk. Az első fiákerbe beült
az asszony, Vajda és az egyik gyerek, a másikba a kisasszony, a
másik gyerek, a szakácsné és a szobalány. Vajda az úton belefüzte a
karját az asszony karjába és gyöngéden megszorította. Az asszony
rámosolygott. Összesimulva ültek a vasútig.</p>
<p>A váróteremben könyörögve mondta az asszony:</p>
<p>– Gyere le minél előbb.</p>
<p>– Az első szabad napomon.</p>
<p>– Hátha mégis lejöhetnél két-három hétre…</p>
<p>– Nem lehet. Idén nem enged az üzlet.</p>
<p>– Borzasztó, hogy itt kell lenned a forró Budapesten. Amikor mi
lent vagyunk a jó tenger mellett…</p>
<p>– Csak legyetek ti lent. A gyerekeknek tengerre van
szükségük.</p>
<p>Az asszony hálásan nézett föl rá, Vajda lemosolygott az
asszonyra. Az asszony azután elhelyezkedett a gyerekekkel a vasúti
kocsiban. Vajda fölment hozzájuk, segített nekik, megcsókolta a
gyerekeit, azután átölelte az asszonyt. Az asszony hozzátapadt.</p>
<p>– Most megyek el tőled először – sugta félig sírva – ilyen
hosszu időre.</p>
<p>Vajda meg volt hatva.</p>
<p>– Hermin! – mondta melegen és szeretettel.</p>
<p>A vonat indult. Vajda leugrott a kocsiról. A gyerekek csókot
dobáltak az apjuknak, az asszony kinézett az ablakon és a kendőjét
lobogtatta, Vajda sokáig látta a libegő fehér foltot a vonat fekete
testén. A vonat azután eltünt. Vajda utána nézett még egy kicsit,
azután zavarodottan és fanyar kedvvel visszament a városba.
<span class="pagenum"><a name="Page_219" id=
"Page_219">-219-</a></span></p>
<h3>II.</h3>
<p>Az irodájában rossz kedvvel fogott munkához. Egy csomó fontos
levelet kellett azonban megírnia, a hivatalnokai parancsokért
futkároztak hozzá, egyszer lehivták a posztóraktárba, bejött hozzá
Bánó, a társa, és lassanként megfeledkezett a szomorúságról. De
este, amikor az üzleti kabátját levetette és amikor a munka
kellemes és kedvelt fáradtságában örömmel fordult affelé a
megszokott gondolat felé, hogy most megy haza a feleségéhez és
gyerekeihez, akkor egyszerre újra elszomorodott. Lement az utcára
és ostobán és haragosan nézett körül. Nem tudta, hová menjen.
Fogalma sem volt róla, mit csinálhatna. Hét óra elmúlt, de
vacsorázni még korán van. Lefeküdni még inkább. A sétálást
gyülölte, az okos és kellemes semmittevésnek a legegyszerűbb
fogásaihoz sem értett és dühösen ment ki a Fürdő-utcába, onnan a
Dunapartra, ádázul unatkozott és sírni tudott volna mérgében, mikor
arra gondolt, hogy az egész nyarat így kell eltöltenie a felesége
és a gyerekei nélkül.</p>
<p>A Dunaparton ismerősökkel találkozott. Ügyvédekkel és
kereskedőkkel, akik nagy ujjongással fogadták. Odajött Bánó is, a
társa, aki még jobban földerítette a társaságot.</p>
<p>– Uraim, – mondta, – Vajda hat év óta most lett először szabad
ember. A tapasztalatlan kezdővel meg fogjuk ismertetni a
szalmaözvegység örömeit.</p>
<p>A társaság vidáman hurrázott. Vajdát azután elvitték egy nyári
vendéglőbe vacsorázni; mindnyájan <span class="pagenum"><a name=
"Page_220" id="Page_220">-220-</a></span> odavoltak tőle, milyen jó
a kirántott csirke és a fiatal liba; Vajda étvágytalanul evett,
bizalmatlanul forgatta a piszkos késeket és villákat és undorodott
a nyirkos asztalkendőtől. A társaság azután kihajtatott egy nyári
mulatóhelyre. Egy kávéház terraszán itták meg a feketéjüket és
félóra múlva bevonultak egy külön szobába. Bánó francia pezsgőt
rendelt és a pincérnek azt mondta, hogy küldje Melaniet. Három perc
múlva bejött egy nagy szőke lány, akit Bánó leültetett Vajda mellé.
A lány két pohár pezsgőt hajtott le gyorsan és szomjasan, vacsorát
rendelt és lábait föltette az asztalra. A többiek mind ismerték és
harsogva tréfáltak vele, Vajda azonban nem tudott szólni hozzá,
zavarban volt és utálta a kegyetlenül erős parfumszagot, amelyet a
lány maga körül árasztott.</p>
<p>A társaság lelkesen biztatta Vajdát, Bánó félig becsipve
magasztalta a lány szépségeit és ügyességét, Vajda azonban
zavarodottan mosolygott, kényelmetlenül ült és rosszúl érezte
magát. Később még három lány jött be, a mulatás egyre zajosabbá
vált és éjfél tájban az urak közül ketten elvonultak egy-egy lány
kíséretében. Bánó ekkor összesugott a társasággal, hivta a pincért,
fizetett, azután az egész társaság fölkerekedett és Bánó halkan
megsugta Vajdának:</p>
<p>– Magatokra hagyunk.</p>
<p>Vajda tiltakozott, erre Bánó jóindulatuan magyarázta neki:</p>
<p>– Itt is maradhatsz vele. Beülhetsz egy fiákerbe is egy órai
kocsikázásra. Elmehetsz a lakására. Nagyon csinos lakása van a
Csengery-utcában. <span class="pagenum"><a name="Page_221" id=
"Page_221">-221-</a></span></p>
<p>Vajda még mindig tiltakozott.</p>
<p>– Jó, jó, – mondta erre Bánó és az egész társaság vidáman
elvonult.</p>
<p>Vajda egyedül maradt a lánnyal. A lány az ölébe ült. Vajda
keserves zavarban volt. A lány terhére esett, kellemetlen volt
neki, zavarta és kínozta. Megpróbálta egy percre kívánatosnak
látni, de kiábrándulva kellett tőle elfordulnia. Festéknyomokat
fedezett föl a lány arcán, undorodott a vásári mivoltától és
piszkosnak érezte. A lány fickándozott az ölében; csak a fizikai
súlyát érezte, melege volt és verejtékezett a homloka.</p>
<p>Egy gyors elhatározással lecsúsztatta magáról a lányt és azt
mondta:</p>
<p>– Menjünk.</p>
<p>– Jó, – válaszolt a lány. – Hozzám jössz?</p>
<p>– Nem, – mondta Vajda. – Haza megyek.</p>
<p>A lány csodálkozva nézett rá.</p>
<p>– Engem nem viszel? – kérdezte meglepetve.</p>
<p>– Nem.</p>
<p>A lány végigmérte, azután vette a kalapját, kezdte feltüzni és
haragosan kérdezte:</p>
<p>– Miért?</p>
<p>Még mielőtt választ kapott volna, megvetően és dühösen, kihivóan
és veszekedést provokálva mondta:</p>
<p>– Szép alak vagy… Kövér ember… Micsoda pocak…</p>
<p>Vajda megrettent a fenyegető veszekedéstől és ijedten és gyáván
mentegetőzött:</p>
<p>– Bocsáss meg. Rosszúl vagyok.</p>
<p>A lány még mindig dühösen és megvetően méregette. <span class=
"pagenum"><a name="Page_222" id="Page_222">-222-</a></span> Vajda
benyult a zsebébe, kivett egy tízforintost és a kezébe nyomta a
lánynak. A lány megszelidülten nézte a pénzt, Vajda erre sietett
menekülni.</p>
<p>– Na szervusz kövér, – mondta kacagva a lány.</p>
<p>– Szervusz, – válaszolt félénken Vajda és sietett kifelé.</p>
<p>Átment a kávéházon, nemsokára talált egy üres fiákert, beleült
és hajtatott haza. Álmos volt, fáradt volt, – ilyentájban máskor
már aludni szokott, – az inge izzadtan tapadt a testéhez, a gyomra
émelygett a pezsgőtől, amelyet megivott, még mindig az orrában
érezte a mulató szobának pezsgőből, parfumből és emberi testekből
összeszürődött szagát, nagy undorodás kinozta és álmosan és
fáradtan és utálattal kérdezte magától, hogy lehet az, hogy a
többiek kedvüket találják az ilyen életben. A mocskos vendéglőkben,
a külön szobákban és a berugott, otromba lányokban.</p>
<p>Boldog volt, mikor hazaért. Sietve és mohón nyitotta ki az
előszoba ajtaját, hogy minél előbb bent legyen a lakása üde és
tiszta levegőjében és minél előbb bebujhasson – úgy érezte, hogy
szeretettel fog belésimulni – a tiszta és kényelmes ágyába.</p>
<p>Az ajtót kinyitotta. Az előszoba világos volt. Egy kékruhás nő
jött feléje. Vajda elámulva állott meg.</p>
<p>– Julcsa maga az? – kérdezte azután meglepetve.</p>
<p>– Igen. Én vagyok.</p>
<p>– Hát mit csinál maga itt? Miért nem feküdt le?</p>
<p>– Vártam, hátha szüksége van valamire a nagyságos úrnak.
<span class="pagenum"><a name="Page_223" id=
"Page_223">-223-</a></span></p>
<p>– Köszönöm. Semmire sincs szükségem. Csak feküdjék le.</p>
<p>Vajda azután bement a hálószobába, gyorsan levetkőzött és öt
perc múlva mélyen aludt.</p>
<h3>III.</h3>
<p>Másnap este már tíz órakor hazament, hogy korán ágyban legyen és
egészen kiélvezze a lakásának a nyugalmát, tisztaságát és
kényelmét. Az előszoba ismét világos volt és ismét várta Julcsa, a
cseléd.</p>
<p>– Minek virraszt Julcsa? Ne várjon rám.</p>
<p>– De igen, nagyságos úr. Hátha szüksége van valamire a nagyságos
úrnak.</p>
<p>– De nem…</p>
<p>A lány besietett a dolgozószobába, meggyujtotta a lámpát, azután
visszafordult Vajda felé, elvette tőle a kalapját és a botját,
azután kisietett és vizet hozott be.</p>
<p>– Megmelegszik, ha idebenn áll, – mondta. – Most hozom a
jégről.</p>
<p>Vajda ivott a vízből, a víz friss volt és hideg, jól esett neki.
A lány még nem ment, illedelmesen és csendesen várakozott.</p>
<p>– Na köszönöm Julcsa, – mondta Vajda. – Most igazán
lefekhetik.</p>
<p>Erre kiment a lány. Másnap reggel azután ismét megjelent. Mikor
Vajda kinyitotta a szemét és egy egészséges, jókedvü, hangos és
hosszu ásítással fölébredt, akkor egyszerre beperdült a szobába.
Fölhuzta az ablak rolóit, behozta a tiszta cipőket, kikészítette a
<span class="pagenum"><a name="Page_224" id=
"Page_224">-224-</a></span> tiszta inget és jelentette, hogy a
fürdő készen van. Vajdának jólesett a világosság, a rend és a
tisztaság.</p>
<p>– Köszönöm Julcsa, – mondta jókedvüen. – Honnan tudta, hogy
fölébredtem? Nem is csengettem.</p>
<p>– Figyeltem rá, nagyságos úr, – válaszolt alázatosan és buzgón a
lány.</p>
<p>Minden reggel figyelt rá ezentúl. Hét órától kezdve a dolgozó
szobában hallgatózott és mihelyt meghallotta a Vajda ébredésének a
hangját, azonnal bent volt a hálószobában. Este az előszobában várt
és amikor Vajda egyszer-kétszer napközben is hazajött, két perc
múlva bent termett, tett-vett, elsötétítette a szobát, hogy a
délutáni álom zavartalan legyen és várt, hogy sietve teljesíthessen
minden parancsot.</p>
<p>Ebéd után egyszer hazament Vajda. A lány be akarta sötétíteni a
szobát.</p>
<p>– Köszönöm Julcsa, – mondta Vajda, – most nem alszom. Leveleket
akarok írni.</p>
<p>Leült az íróasztalhoz és hozzáfogott az íráshoz; a lány ekkor
keresztül ment a szobán. Vajda fölpillantott. A lány megállott,
ránézett, egy furcsa, habozó, alázatos és mégis tolakodóan asszonyi
mosoly volt az arcán. Vajda meghökkenve és elámulva nézett bele
ebbe a mosolygásba, a lány lassan és mosolyogva félre hajtotta a
fejét, azután megindult és lassu léptekkel bement a hálószobába.
Vajda meghökkenve nézett utána. Mit csinál vajjon bent a
hálószobában? Hallgatózott. A lány járt-kelt bent; nyilván valami
dolga van. Takarít vagy ágyaz. De miért mosolygott?</p>
<p>Vajda bosszankodva fogta a tollát, belecsapta a tintatartóba és
folytatta az írást. Öt perc múlva kinyilt <span class=
"pagenum"><a name="Page_225" id="Page_225">-225-</a></span> a
hálószoba ajtaja és kijött a lány. Vajda fölnézett. A lány megint
mosolygott, átment a szobán, az ajtóban visszanézett, és csendesen
kiment. Vajda elámulva nézett utána, nem tudott írni a
meghökkenéstől. Két perc múlva ismét bejött a lány; a hálószoba
felé tartott; mosolygott.</p>
<p>– Mit csinál ott bent, Julcsa? – kérdezte Vajda idegesen.</p>
<p>– Szellőztetem az ágynemüt, – mondta a lány, mosolygott és
kiment.</p>
<p>Vajda mértéktelen dühbe jött. Mit akar ez a lány? Mit mosolyog
ez a lány? Mit gondol ez az otromba cseléd? Azt hiszi ez a béka,
hogy ő majd kezd vele valamit? Ez talán azt hiszi, hogy az ő
kedvéért jött haza. Ez a rongyos. Ez a mocskos. Ez a konyhaszagu.
Mit röhög ez itt az ő arcába?</p>
<p>Két hete, amióta egyedül volt, mindenfelől azzal a föltevéssel
és azzal a biztatással kínozták, hogy csalja meg a feleségét. A
barátai mind természetesnek tartották, hogy sietve fölhasználja az
egyedüllét alkalmát és belemegy egy csomó könnyü és piszkos
szerelmeskedésbe. A barátai kedvéért együtt töltött néhány éjszakát
könnyü éjszakai nőkkel és ezek a nők is mind úgy tekintettek rá és
úgy beszéltek vele, mint akivel természetes módon dolguk lesz. Föl
volt háborodva ezek fölött a budapesti férjek fölött és undorodva
utálta lármás és ízetlen és olcsó és piszkos szerelmeiket. Ideges
volt és a dühtől remegett, mert újra meg újra megismétlődött és
hozzá tolakodott az a föltevés, hogy meg fogja csalni a
feleségét.</p>
<p>És most ez is. Ez a mocskos. Ez a konyhalány. <span class=
"pagenum"><a name="Page_226" id="Page_226">-226-</a></span> Aki
ismeri a feleségét, aki látta az asszonyt és látta az ő életüket.
Ez merészel a feleségével versenyezni. Ez meri a hitvány ábrázatát
egy szemtelen mosollyal odakínálni. Itt. Ebben a házban. Ebben a
szobában.</p>
<p>Földhöz csapta a tollát, kirugta maga alól a székét és elment
hazulról. Másnap leutazott egy napra a tenger mellé a feleségéhez.
Azzal a szándékkal ment le, hogy elcsapatja a lányt, lent azonban
megenyhült a haragja. Szegény féreg, gondolta, minek bántani; tíz
budapesti ház közül kilencben elfogadták volna a kinálkozását; nem
is várták volna, míg kinálkozik; miért megbüntetni azért, mert
félreismerte a helyzetet; az ember ne csináljon nagy dolgot a maga
erényeiből; ősszel visszakotródik a lány a konyhába a szakácsné
mellé és akkor hónapokig nem kerül a szeme elé; hadd illesztgesse
magát a nyáron; szegény, buta, piszkos teremtés…</p>
<p>Egy boldog napot töltött lent a feleségével, örült a
gyerekeinek, azután visszautazott Budapestre.</p>
<h3>IV.</h3>
<p>Ez július elején volt. Ettől kezdve az egész nyarat Budapesten
töltötte. Az egész júliust és augusztust szeptember közepéig.
Egyetlen egy napra sem tudott elszabadulni. Az üzletben rengeteg
sok dolga volt, Bánóval, a társával egy posztógyár alapításán
dolgoztak, a vasárnapjait is az irodájában töltötte és azt a három
napot, amely ahhoz kellett, hogy lemenjen, visszajőjjön és egy
napot lent lehessen, nem tudta a munkájától elszakítani.
<span class="pagenum"><a name="Page_227" id=
"Page_227">-227-</a></span></p>
<p>Az első három héten pompásan birta az egyedüllétet. A nyári
életet ekkorra már szabályozta, kényelmesen berendezte, jó
vendéglőt, rendes vacsorázó társaságot talált, délutánra volt egy
kaszinói kártyapartija és vacsora utánra egy nyugalmas, csendes
társasága, amely nem rohant a fekete kávé mellől a külön szobákba.
Sokszor írt a feleségének, sokszor gondolt rá és ekkor még remélte,
hogy hamarosan megint lemehet hozzá egy napra. A lakásában eleinte
terhére volt a cseléd alázatos tolakodása, a lány még mindig
körülötte forgolódott csendes és szemtelen mosolygásával,
lassankint azonban megszokta ezt is, nem törődött vele, rá sem
nézett, a lány bejött és kiment, forgolódott és tett-vett ok
nélkül, ő pedig nyugodtan írt vagy olvasott, vagy lefeküdt vagy
aludt és már észre sem vette.</p>
<p>Augusztus elején már látta, hogy egész nyáron nem mehet le a
feleségéhez. Sok dolga volt, a városban tébolyító volt a hőség,
kezdett nyugtalankodni és idegeskedni. A munka nem ment jól, nem
volt étvágya és nem tudott aludni. Nagyon vágyódott a felesége
után, türelmetlenül és idegesen óhajtotta; mindig kísértésben volt,
hogy hazahíjja és egyszer meg is írt egy levelét, amelyben
kétségbeesve könyörgött neki, hogy azonnal üljön vonatra… Azonban
kivette a zsebéből a felesége utolsó levelét, elolvasta még
egyszer, az asszony boldogan írta, milyen jó a gyerekeknek a
tenger, és milyen jó lent lenni, erre dühösen széttépte a levelét
és haragudott magára a kiméletlensége és az önzése miatt.</p>
<p>Augusztus közepén egy délután, amint hazament <span class=
"pagenum"><a name="Page_228" id="Page_228">-228-</a></span> aludni,
álmosan, félálomban megnézte a lányt, aki átment a szobán és az
ajtóból visszanézett rá. A lányon fekete ruha volt, hosszu szoknya,
fehér gallér.</p>
<p>– Ni, – mondta magában, – hogy megcsinosodott ez a rongyos.</p>
<p>Nagyon álmos volt, a szemei lecsukódtak és az az egy érzése
volt, hogy a lány bizonyosan nem konyhaszagu többé.</p>
<p>– Az ilyen parasztlány! – mondta csodálkozva. – Egy fél év alatt
mi lesz belőle… Szobalány akar lenni…</p>
<p>Aztán elaludt. Este azonban figyelmesen megnézte a lányt, aki
állhatatosan várta minden este az előszobában. Csakugyan
megcsinosodott. A haját nem simította le a fejére, hanem kerek
frizurát rakott belőle, az arca is megfinomodott, a ruhája csinos
volt és tiszta, a cipői formásak, így meglátszott, hogy egészen
szép kis lábai vannak, a kezei is kicsik és megfinomodtak…</p>
<p>Mikor lefeküdt, kinevette magát.</p>
<p>– Ez a lány, – mondta, – egy cseppet sem lett csinosabb. Egészen
jelentéktelen különbségekkel olyan, mint másfél hónappal ezelőtt.
Csak én nézem más szemmel…</p>
<p>Kinevette magát, azután nyugodtan megállapította, hogy százszor
csinosabb is lehetne a lány, mégis hiába keringene itt körülötte;
behunyta a szemét, a feleségére gondolt, forró vágyódást érzett és
elaludt.</p>
<p>Egy hét múlva egy forró éjszakán a lány fehér hálókabátban jött
elébe. <span class="pagenum"><a name="Page_229" id=
"Page_229">-229-</a></span></p>
<p>– Nagyságos úr, – mondta, – reklit vettem… Olyan meleg van…</p>
<p>Vajdát is kínozta a meleg, a lány fehér hálókabátja meglepte,
megijesztette, ingerelte, zavarban volt, tikkadt lett a torka.</p>
<p>– Igen, – mondta, – nagyon meleg van.</p>
<p>A lány vizet hozott be, megállott, mosolyogva nézett Vajdára és
alázatosan mondta:</p>
<p>– A nagyságos úrnak rossz lehet itt… A nagyságos asszony lent
van… És a gyerekek is…</p>
<p>Vajda meglepetve érezte, hogy örül ennek a jóindulatnak.</p>
<p>– Bizony Julcsa, – mondta hálásan, – rossz így…</p>
<p>A lány hallgatott, ő is hallgatott, zavarodottan állottak, Vajda
ekkor megszólalt.</p>
<p>– Hová való maga Julcsa…?</p>
<p>– Losoncra, nagyságos úr.</p>
<p>Megint hallgattak.</p>
<p>– Hogy jött fel Budapestre? – kérdezte Vajda.</p>
<p>– Otthon is szolgáltam… Itt könnyebben boldogul egy lány…</p>
<p>Megint hallgattak. Vajdának egy-két vidéki emléke kóválygott a
fejében arról, mit kell most mondani.</p>
<p>– Hát… volt… e otthon… szeretője? – kérdezte végre dadogva.</p>
<p>– Nem volt nekem, – mondta bátran és hetykén a lány.</p>
<p>Vajda egészen megzavarodott, a torka elhomályosodott és ekkor
hozzányult a lányhoz. Nem tudta, mi lesz ebből a mozdulatból. A
lány vállát érte a keze, <span class="pagenum"><a name="Page_230"
id="Page_230">-230-</a></span> végigsiklott a fehér vásznon; erre
megrettent, nagyot dobbant a szíve, a mozdulatból egy ijedt
vállveregetés lett.</p>
<p>– No… jól… van… Julcsa, – mondta dadogva. – Jó éjszakát.</p>
<p>Hirtelen megfordult és otthagyta a lányt. A hálószobában
rémülten és haragosan nézett szét. Mi történt vele? Mibe akart
belemenni? Micsoda alávaló és piszkos dolog ez… És ez a lány… Ez a
mocsok… Ez a rongy…</p>
<h3>V.</h3>
<p>Az augusztus vége türhetetlen volt. Úgy érezte, belebetegszik
ebbe az állapotba. Testileg, fizikailag rosszul érezte magát.
Fejgörcsei voltak, szédüléseket kapott, fogyni kezdett. Elment az
orvosához. Az orvos kinevette.</p>
<p>– Öregem, – mondta neki, – az ilyen embernek nem való a
szalmaözvegység. Hídd haza az asszonyt.</p>
<p>Vajda ekkor írt az asszonynak, megállapodott vele abban, hogy
szeptember tizenötödikén mindnyájan hazajönnek és szeptember
elsején boldogan nézte az íróasztala fölött a fali naptárját.</p>
<p>– Még két hét, – mondta boldogan.</p>
<p>Jókedve volt és megnyugodott. Reggel, mikor a lány bejött hozzá
és tovább forgolódott a szobában, mint ahogy az ő érzése szerint
kellett volna, odaszólt neki: <span class="pagenum"><a name=
"Page_231" id="Page_231">-231-</a></span></p>
<p>– No Julcsa, két hét múlva itthon lesz a nagyságos asszony.</p>
<p>A lány megállott és ijedten nézett rá. Vajdát dühbe hozta ez az
ijedtség.</p>
<p>– Adja ide a ruhámat, – mondta keményen és hidegen.</p>
<p>A lány odaadta a ruhát.</p>
<p>– Kimehet, – mondta Vajda.</p>
<p>Nehezére esett durvának lenni, de úgy érezte, hogy ezzel a
durvasággal most tartozik megtorolni egy példátlan szemtelenséget.
Ez a piszkos merészel megijedni… Ez, úgy látszik, komolyan
számított rá, hogy majd a szeretője lesz…</p>
<p>Bosszankodva ment el hazulról. A napok ezután keservesen
teltek.</p>
<p>Nem tudott az időről, a várakozásról egy percre sem
megfeledkezni, minden napnak minden óráját külön kellett
megszámolnia. Eltelt egy nap… két nap… három nap… egy hét… Újra
ideges lett, a fejgörcsei visszatértek, gyötrően vágyakozott a
felesége után, kinlódott.</p>
<p>Egy hét volt még a felesége visszatértéig. Rosszkedvüen, fájó
fejjel, bágyadtan ment haza egy éjjel. Az előszoba sötét volt.
Bement a dolgozószobájába, azután a hálószobájába és vetkőzni
kezdett. Ekkor egyszerre eszébe jutott a lány. Mi történt vele?
Miért nem várta ma az előszobában? Talán egy férfi van nála…</p>
<p>Bosszantotta ez a gondolat, dühbe hozta, rosszúl esett neki. A
feje fájt. A kezébe szorította a homlokát, mérgelődött, azután azt
gondolta: <span class="pagenum"><a name="Page_232" id=
"Page_232">-232-</a></span></p>
<p>– Végre is mi közöm hozzá?</p>
<p>De azért nyugtalankodott. Szomjas volt, száraz volt a nyelve és
tikkadt a torka. Vizet akart inni.</p>
<p>Az éjjeli szekrényen nem volt víz. Erre dühbe jött. A csengőhöz
ment és haragosan, hosszan megnyomta.</p>
<p>– Most legalább megzavarom, – gondolta, – ha van valaki
nála.</p>
<p>Várt. Egy perc múlva kinyilt a szoba ajtaja és bejött a lány. A
haja ki volt bontva; ingben volt; nyilván az ágyból ugrott föl.</p>
<p>Vajdának megállott a lélekzete, amint belépett. A lány nyaka és
válla fedetlen volt: fehér, friss, meztelen. Látta a feszes, erős,
kemény mellét is. A lábai is meztelenek voltak.</p>
<p>A lány hunyorgott a világosságtól és akadozva és alázatosan
kérdezte:</p>
<p>– Mit tetszik parancsolni?</p>
<p>– Vizet, – mondta tikkadtan és halkan Vajda, – elfelejtett vizet
adni…</p>
<p>A lány megfordult és kiment. Vajda riadtan bámult utána. Őrült
szívdobogása volt, a fejében lüktetett a vér, az egész teste
reszketett. A lány egy félperc múlva visszajött a vízzel. Letette.
Visszafordult. Megállott.</p>
<p>Szemben voltak egymással. Vajda látta és nézte a lány egész
testét az ingben, egy határtalan, nagy, fullasztó ijedelem suhogott
le rá, érezte, hogy most egy vörös láng lobog föl benne, hogy most
mindjárt összeszorul az ökle, most mindjárt egy ordításnak kell a
melléből feltörnie, most vége mindennek. A lány <span class=
"pagenum"><a name="Page_233" id="Page_233">-233-</a></span> is
reszketett, de mozdulatlanul és makacsul nézett szembe vele. Vajda
még két másodpercet adott a lánynak – és magának – a menekülésre. A
lány azonban halvány arccal állott és lehajtotta a fejét. Vajdának
ekkor elborult a szeme, odalépett a lányhoz, a lány még váratlanul
egy ijedt és védekező mozdulatot tett, de már késő volt. Azután
csend lett.</p>
<h3>VI.</h3>
<p>Korán reggel elrohant otthonról. Nem tudott aludni, már
hajnalban nyitott és az álmatlanságtól égő szemmel bámult az
ablakon beszívárgó fénybe, azután felugrott, felöltözködött és
rohant az utcára. Hat óra elmúlt. A reggeli levegőben már benne
volt a nap forrósága és amint rohant az utcán, öt perc alatt
verejtékben fürdött a teste. Egy utcaseprő géppel találkozott, a
piszkos por belepte a fejét, a nyakát, a kezét, ráment a torkára. A
korai fölkeléstől a gyomra is fájt, olyan rosszúl érezte magát,
hogy sírni tudott volna. A Dunaparton be akart menni egy kávéházba,
a kávéház még zárva volt, ekkor megállott a bezárt ajtó előtt és
tanácstalanul, vigasztalanul, ijedten nézett szét. Árvának,
megvertnek, elhagyottnak érezte magát, egy kikergetett gyereknek,
akinek nincs senkije, aki nem tud hová menni és nem tud mit
csinálni.</p>
<p>Kétségbeesve bámult le a Dunára, a víz csillogott és vakított. A
vízről az jutott eszébe, hogy jó volna megfürödni, a fáradt, beteg,
verejtékes testét megfürdetni; egy bérkocsi hajtott el előtte,
megállította, beleült <span class="pagenum"><a name="Page_234" id=
"Page_234">-234-</a></span> és egy fürdőbe vitette magát. A fürdő
jól esett neki, megkönnyítette és elbágyasztotta, fáradtan feküdt
le a fürdőköpenyegében egy kanapéra és elaludt.</p>
<p>Tizenegy óra volt, mire fölébredt. Ijedten ugrott föl.</p>
<p>– Istenem, – mondta, – mit gondolnak az irodában!</p>
<p>Gyorsan öltözködött, kocsiba ült és az üzletbe hajtatott.
Szégyelte a hivatalnokainak megmondani, hogy elaludt, kigondolt a
számukra valami hazugságot és sietve neki fogott a munkának. Sok
volt a dolga, buzgón és dühösen dolgozott és egy órakor, mikor
letette a tollat és egy raktárvezetőnek még néhány utasítást adott,
megint jól érezte magát. A munkától visszakapta az egészségét, az
erejét, a magában való bizalmát.</p>
<p>– Na, – mondta magában az utcán, – nem is olyan nagy dolog. Nem
kell tragikusan venni. Egyszer történt, másodszor nem fog
megtörténni.</p>
<p>Jó étvággyal ebédelt, szivarra gyujtott és lassan elindult a
lakása felé. A lépcsőn nyugtalankodni kezdett, félt a lánnyal való
találkozástól, de összeszedte magát, bátorságot gyüjtött, „meg kell
történnie“, mondta magában és dobogó szívvel benyitott a
lakásba.</p>
<p>A lányt nem látta. Előbb ki akart hozzá menni a cselédszobába,
azután gondolkozott, habozott és végül csengetett neki. A lány
bejött. Lassan, fáradtan, betegen vonszolta magát, a szeme
barnakarikás volt, az arca sápadt, megnyult és fáradt. Lehajtotta a
fejét és szégyenlősen és bágyadtan mosolygott. <span class=
"pagenum"><a name="Page_235" id="Page_235">-235-</a></span></p>
<p>Vajda hosszút lélegzett, idegesen és gyorsan simogatta egy
karosszéknek a bársonyát, köhintett, bele akart fogni a
mondanivalójába, de nem tudott mást mondani, mint ezt:</p>
<p>– Üljön le Julcsa.</p>
<p>A leány leült. Vajda állott előtte. Zavarba hozta ez a helyzet,
érezte, hogy elveszítette a felsőbbségét, olyan volt, mintha
engedelmességgel és alázatossággal tartoznék a lánynak, holott
véglegesen le akart vele számolni. Összeszorította a fogát,
rácsapott a kezével a karosszékre és elszántan mondta:</p>
<p>– Julcsa, magának el kell mennie, még mielőtt a nagyságos
asszony hazaérkeznék.</p>
<p>A lány fölnézett, bólintott a fejével, azután még egyszer
intett.</p>
<p>– Igen, – mondta. – Hogyne… Hogyne…</p>
<p>Vajdát meglepte a gyors és természetes hozzájárulás. Valami
ellenállást várt, kifogásokat, föltételeket, maga sem tudta mit; és
most a lány még egyszer mondta:</p>
<p>– Hogyne…</p>
<p>Nem értette, mit jelent ez a gyors belenyugvás, ez a nagy
készség. Veszekedésre készen volt; ezzel a nyugodtsággal szemben,
amely mögött egészen ismeretlen és érthetetlen szándékok voltak,
nem tudta, mihez fogjon.</p>
<p>– Én, – mondta halkan és óvatosan, – el fogom látni magát,
Julcsa.</p>
<p>– Igen, – mondta a lány.</p>
<p>Ült a karosszékben, bólintott a fejével és nyugodtan azt mondta,
hogy igen. Mi történt ezzel a lánnyal? <span class=
"pagenum"><a name="Page_236" id="Page_236">-236-</a></span> Honnan
szedi ezt a nyugalmat és ezt a biztosságot? Hol tanult ez meg
leülni a karosszékbe és bólintani a fejével?</p>
<p>Vajda egészen elveszítette a biztosságát és a nyugalmát.
Megfordult, az íróasztalához ment, kapkodott a kezével és
köhécselt. Ki akarta tölteni az időt addig, amíg megint tud valamit
mondani. De semmi sem jutott az eszébe. Az íróasztalára ki volt
téve két papirpénz, két darab százforintos. Ezt szánta a lánynak.
Most egyszerre úgy érezte, hogy ez a pénz kevés. Benyult a zsebébe
a tárcájáért, a lánynak háttal fordulva kitépett belőle még egy
százforintost, hozzátette a többi pénzhez, a kezébe fogta a három
bankót, gyorsan megfordult és odament a lányhoz.</p>
<p>– Itt van Julcsa, – mondta suttogva.</p>
<p>Érezte, hogy mélyen elpirul. Nem tudta, miért suttogott, az
egész viselkedését ügyetlennek, férfiatlannak, nevetségesnek
érezte, bosszankodott azon, hogy egy percre sem tudott
fölülkerekedni, szégyelte magát.</p>
<p>– No Isten vele Julcsa, – szólt hirtelen a lányhoz.</p>
<p>A lány ülve maradt. Talán nem értette, hogy a búcsúzással el
akarja küldeni; talán nem akarta érteni. Vajda nem tudta és nem
merte jobban küldeni. Úgy tett tehát, mintha ő akart volna menni.
Vette a kalapját és kifelé indult. A lány búcsúzóul feléje
bólintott. Vajda bámulva nézett vissza rá és kihuzódott az ajtón. A
lány fogta a kezében a pénzt és ült a karosszékben… <span class=
"pagenum"><a name="Page_237" id="Page_237">-237-</a></span></p>
<h3>VII.</h3>
<p>Vajda elégedetlen volt magával. Szidta magát. Ilyen szégyenletes
gyengeség!… Ilyen ostoba zavarodottság!… Ilyen gyáva
tehetetlenség!… Most nem tisztázott semmit, nem intézett el semmit.
Mikor megy el most a lány? Meddig akar még maradni? Miért nem ment
el rögtön? Mit írjon most a feleségének? Miért viselkedik a lánnyal
szemben úgy, mint egy tizenöt éves fiú? Mit fél ettől a
lánytól?</p>
<p>Szidta magát, de egy percre sem merte megigérni magának, hogy
legközelebb energikusabb lesz. A lányt nem értette. Megzavarodott,
ha rágondolt. Egész életében kevés dolga volt asszonyokkal, hat év
óta meg egészen hozzászokott a felesége derüs jóságához, nyilt
szeretetéhez és megbizható egyszerűségéhez. Ez a lány pedig
különös, ravasz, titkolózó, furcsa teremtés. Egy parasztlány, – de
annál kevésbbé lehet tudni, mit gondol. Mit gondol vajjon? Mit
akar?</p>
<p>Mit akar? Az irodájában volt már, amikor egyszerre újra
felharsogott az elméjében ez a kérdés. Mit akar? A háromszáz
forintot akarta volna? Hiszen nem is számíthatott rá biztosan. És
ha számított is rá, emiatt a pénz miatt küzdött volna három hónapon
keresztül azért, hogy odaadhassa magát?</p>
<p>Vajda meg volt ijedve. Belenézett a tükörbe, végignézett magán.
Lehetséges-e, kérdezte magától, hogy a lányt vágyódás hajtotta
hozzá. Szerelmes lett volna belé? – Bosszankodva kergette el ezt a
gondolatot. Én egy kövér posztókereskedő vagyok, – mondta, – én
<span class="pagenum"><a name="Page_238" id=
"Page_238">-238-</a></span> nem ébresztek szerelmet tizennyolc éves
parasztlányokban. És ez a lány lány volt; az utolsó percben
visszariadt és egy védekező mozdulatot tett. Miért kínálta hát
magát három hónapon keresztül? Ha visszariadt…</p>
<p>Haragosan törte a fejét, de nem tudott válaszolni erre a
kérdésre. Egyszerre eszébe jutott a felesége és szégyelte, hogy
annyit gondol egy idegen nőre, egy rongyra, egy senkire. Azzal
vigasztalta magát, hogy az egész dolog nem tart sokáig, estére
talán ott se lesz már a lakásban a lány. Egy-két nap alatt
elfelejti az egész dolgot. Egyelőre azonban egész délután a lány
járt az eszében.</p>
<p>Este nyugtalankodva ment haza. Vajjon itt van-e még? Talán el is
ment már? Az előszoba sötét volt, a hálószobában azonban meg volt
vetve az ágy. Vajjon itt van-e még?</p>
<p>Ki akart menni a cselédszobába, hogy megnézze, de elszégyelte
magát.</p>
<p>– Mit érdeklődöm úgy utána? – mondta dühösen.</p>
<p>Haragosan kezdte a ruháit ledobálni. Azután megállott.</p>
<p>– Mégis tudnom kellene, – mondta, – hogy itt van-e. Nem lehet az
ember egy lakásban úgy, hogy azt se tudja, ki van benne.</p>
<p>Kifelé indult, azután újra bosszankodni kezdett a nagy
érdeklődésén, visszafordult, ledobálta a ruháit és lefeküdt.
Nyugtalanul hentergőzött tíz percig, akkor felnyilt az ajtó és
bejött a lány. Szoknya volt <span class="pagenum"><a name=
"Page_239" id="Page_239">-239-</a></span> rajta és hálókabát; és
cipő, de harisnya nélkül. Vizet hozott.</p>
<p>– Behoztam a vizet, – mondta.</p>
<p>Letette a vizet az éjjeli szekrényre. Vajda felkönyökölt,
ránézett és magához húzta.</p>
<p>Korán hajnalodott, Vajda megint fáradt és égő szemmel nézett a
világosságba; keserü volt, haragos, csapkodta a párnáját. Kifakadt
és félig magának, félig a lánynak mondta:</p>
<p>– Pedig én nem akartam… Ma se akartam, tegnap se akartam…</p>
<p>A lány ekkor fölemelte a fejét, a szemei kitágultak,
világítottak.</p>
<p>– De én akartam, – mondta csendesen.</p>
<p>Vajda rábámult. Igaz, a lány akarta. És ő kinevette, lenézte,
kicsúfolta, ahelyett, hogy félt volna tőle. Ő védekezett,
visszahuzódott, kapálózott, ő nem akarta. De a lány akarta. És meg
kellett lennie. Megrémítette ez az erős akarat, amely most már
nyiltan és meztelenül állott vele szemben. Félt tőle. Az úrnak, a
gazdának minden felsőbbségét elveszítette. Félt a lánytól. Látta,
hogy erősebb nála. És nem lehet tudni, mit gondol, mi a szándéka.
Amit akart, az meglett. De mit akar még? És újra belezúgott az
elméjébe az a kérdés: miért akarta?</p>
<p>Megijesztette a kérdés; de most nem foglalkozott vele. Egy ijedt
védekezéssel, egy csendes kéréssel kellett biztosítania és
megnyugtatnia magát.</p>
<p>– Julcsa, de el kell mennie, mielőtt a feleségem hazajönne.</p>
<p>– Hogyne, – válaszolta nyugodtan a lány. <span class=
"pagenum"><a name="Page_240" id="Page_240">-240-</a></span></p>
<h3>VIII.</h3>
<p>Másnap ismét bejött hozzá a lány vízzel. A következő napon nem
jött be. Vajda várt. Eltelt tíz perc. A lány nem jött. Ekkor ő ment
ki érte és bevitte magának.</p>
<p>És ekkor nem hitegette többé magát. Be kellett vallania, hogy
kívánja a lányt, hogy ebben a viszonyban gyönyörűsége van. A lányt
más színben látta, mint azelőtt. Másnak. Újnak. Milyen különös és
vad egy teremtés… Részegítő… Erős és tüzes, mint valami fekete
bor…</p>
<p>Könnyü sajnálkozást érzett arra a gondolatra, hogy el fogja
veszíteni. Most már beszélt is a lánnyal, egy-egy bizalmasabb szót
is váltott vele, megmondta neki:</p>
<p>– Három nap múlva el kell menned.</p>
<p>– Igen, – mondta a lány.</p>
<p>– Nem sajnálod?</p>
<p>– Nem.</p>
<p>Vajda ránézett.</p>
<p>– Nem? – kérdezte.</p>
<p>– Nem, – mondta a lány. – Majd azután maga jön el hozzám.</p>
<p>– Én? – kérdezte csodálkozva.</p>
<p>A lány lehajtotta a fejét, belefurta a párnába és olyan halkan,
hogy alig lehetett hallani, de nyugodtan és biztosan mondta:</p>
<p>– Kivesz nekem egy lakást; ott tart engem; oda jár hozzám.
<span class="pagenum"><a name="Page_241" id=
"Page_241">-241-</a></span></p>
<p>Vajda egy rándulással felült. Nézett a lányra. Tágra nyilott
szemmel bámult rá. Nézte. Szétcsapta a karjait.</p>
<p>– Ezért akartad! – mondta kiáltva.</p>
<p>A lány nem válaszolt, féloldalt fordította a fejét és
felmosolygott. A férfi elképpedve, aggódva és nyugtalankodva nézett
le rá.</p>
<h3>IX.</h3>
<p>Vajda próbálta összeszedni magát. Próbált bátor lenni,
lelkiismeretlen, vidám, hetyke.</p>
<p>– Kitartok egy lányt, – mondta magában. – Lesz egy szeretőm. Hát
aztán? Hány ember van Budapesten, aki ugyanezt teszi? Azért jó
férjek és jó apák. Lesz egy szeretőm. Tehetem.</p>
<p>Nem sikerült magát megnyugtatnia. A lelkiismerete lázongott, az
állhatatos hűséget, a biztos, erős, öröklött családi érzését,
mindazt a megbántott szeretetet, amiből egy természete szerint
hűséges embernek a jó férj mivolta kialakul, nem lehetett
elcsitítani.</p>
<p>Este hozzábujt a lány és megint halkan sugta neki:</p>
<p>– Két szobát… Olyant, mint a második emeleten van annak a
szőkének. Ahhoz is egy öreg úr jár…</p>
<p>Ekkor fölsírt benne a lelkifurdalás. Fájt neki az
összehasonlítás az öreg úrral, eszébe jutott a felesége. És a
gyerekei.</p>
<p>– Meg fogom őket lopni, – mondta kétségbeesve. – Időt lopok
tőlük. Szeretetet. Pénzt. <span class="pagenum"><a name="Page_242"
id="Page_242">-242-</a></span></p>
<p>Hallgatott. Nem válaszolt a lánynak. Mogorván nézett rá. A lány
nem törődött a hallgatásával, halkan és nyugodtan beszélte el:</p>
<p>– Száz forintot elköltöttem ruhára. Az első az, hogy ruhája
legyen az embernek. Vettem egy derekat… szoknyát… mídert… cipőt…
kalapot… Mindig csinos leszek. Nem költöm el az egész pénzt, amit
kapok… De mindig tetszeni fogok magának…</p>
<p>Vajda mogorván hallgatott. Mikor a lány abba hagyta a beszédet,
akkor összehuzott homlokkal nézett rá egy darabig, azután fanyarul
mondta:</p>
<p>– Amikor idejöttél, parasztlány voltál. Nyolc hónappal
ezelőtt.</p>
<p>– Igen, – mondta a lány jókedvüen, – én parasztlány voltam.</p>
<p>– Budapest fölnevelt… Kitanított nyolc hónap alatt.</p>
<p>A lány csattantott a szájával, megrázta a fejét és kényeskedve
mondta:</p>
<p>– Nem kellett engem kitanítani. Okos voltam én már. Kitanított
engem az édesanyám.</p>
<p>– Az anyád?</p>
<p>– Bizony. Tud ő mindent. Megmondta ő. Volt ő itt Pesten is.</p>
<p>– Ő is csak parasztasszony.</p>
<p>– Mindegy. De volt ő itt Pesten is.</p>
<p>– Mit csinált itt? Hol volt?</p>
<p>A lány zavarba jött, nem akart válaszolni. Vajda faggatta. A
lány végre megmondta: <span class="pagenum"><a name="Page_243" id=
"Page_243">-243-</a></span></p>
<p>– Egy olyan házban…</p>
<p>– Milyen házban?</p>
<p>– Egy olyanban… Egy rossz házban…</p>
<h3>X.</h3>
<p>Szeptember tizennegyedike volt. Vajda komoran és kábultan
dolgozott az irodájában, lázas elkeseredés zakatolt a mellében,
gyülölte és utálta magát. Hová jutott? Mivé lett? Az írásaiból
föl-fölnézett, rámeredt a falra, amely vele szemközt volt és
kínozta az agyát válaszért arra a kérdésre, mit kellene tenni. A
lányra nem gondolt többé bizsergő vágyódással, kihülten és
kedvetlenül idézgette maga elé a képét és elszörnyedt arra a
gondolatra, hogy ezzel a nővel volt együtt és akart együtt
élni.</p>
<p>Pontos időközökben, szinte negyedóráról-negyedórára eszébe
jutott a felesége. Próbált: nem gondolni rá. Magára erőszakolta,
hogy az üzleti leveleire gondoljon, a könyveire, a raktárára, a
gyárra, arra, ahogy vagyona nő és erősödik, arra, hogy sok jut majd
a gyerekeinek, kellemes dolgokra akart gondolni, de mintha egy óra
igazgatta volna, akkor, amikor már beleharapta magát egy
gondolatba, egyszerre csak fölpattant az agyvelejében egy rekesz és
valami módon rávetődött a gondolkozására a felesége képe. Újra meg
újra. És ahányszor eszébe jutott a felesége, mindig fölijedt,
mindig keservesen elhuzódott az arca és mindig, rögtön azután, hogy
az asszonyra gondolt, verejték ütött ki a homlokán.</p>
<p>A tolla a kezében volt; ökölre szorította a tollat; <span class=
"pagenum"><a name="Page_244" id="Page_244">-244-</a></span> az
öklét rányomta a homlokára és halkan, kínosan, panaszosan, suttogva
nyögte bele a szobába:</p>
<p>– Hermin!</p>
<p>Hogy fog elébe állni? Hogyan fogja megcsókolni? Hogyan néz a
szemébe? Hogy tud majd vele együtt lenni? Hogyan beszélget majd
vele? Mit mond majd, mit csinálhat majd, ha az asszony hozzásimul?
Dühös és vad bánatot érzett. Gyülölte az elmúlt hetét. Miért tette
ezt? Miért nem volt erősebb? Hogyan jöhetett rá ez az őrült és
esztelen megtántorodás? Az elmúlt, a kihült mámorát magától
tökéletesen idegennek érezte; olyan volt a számára az egész dolog,
mint egy megutált részegség, mint egy érthetetlen
megtébolyodás.</p>
<p>Felugrott, járkált a szobában, toporzékolt.</p>
<p>– Pfuj! – kiáltotta hangosan, – pfuj!</p>
<p>A kis tükör elé ment, csúfondárosan belemeresztette az arcát, és
belekiabált magának:</p>
<p>– Pfuj, egy tisztességes ember tegyen ilyent! Egy tisztességes
ember tegyen ilyent!</p>
<p>Elfordult magától és undorodva köpött a földre. Kibámult az
ablakon még egy kicsit, azután fogta a kalapját és elrohant. Még
tizenkét óra sem volt, az emberei bámulva néztek rá, amint az
irodán átszaladt.</p>
<p>– Sürgős dolgom van, – mondta és szaladt lefelé.</p>
<p>Az utcán még megállott egy percre. Gondolkozott, azután
megerősítette az elhatározását:</p>
<p>– Ennek véget kell vetni, – mondta haragosan. Sietett a lakása
felé. Az úton még ingerelte magát.</p>
<p>– Mi vagyok én, – mondta csúfolódva, – hogy szeretőt akartam
tartani? Gróf vagyok én vagy bankigazgató? <span class=
"pagenum"><a name="Page_245" id="Page_245">-245-</a></span> Öreg
mágnás vagyok én vagy impotens bankbáró? Futtatok én? Automobilt
tartok én? Szeretőket tart talán a feleségem? Azt akarom én talán,
hogy a feleségem fiatalembereket fizessen meg magának? A nemzeti
kaszinó tagja akarok én lenni? Kártyázok én? Lopom a pénzt? A
Stefánia-úton akarok én kocsikázni a szeretőmmel?</p>
<p>Mire a lakásához ért, a dühöngésig felbőszítette magát. Egész
polgári nyugalma, egész megállapodott, csendes, munkás tisztessége,
minden, ami belőle rendületlenül és örömmel dolgozó embert, hűséges
férjet és fanatikus apát csinált, egy kétezer éves örökség, forrott
és lázongásban volt. Az a sok év óta megedződött, szeretettel
ápolgatott és vérré és természetté lett tudat, hogy a feleségeért
és a gyerekeiért kell élni és hogy csak ő értük szabad élni,
bántottan és sebzetten vonaglott a lelkében.</p>
<p>Berohant a lakásba. Csengetett. A lány bejött. Rárivallt.</p>
<p>– Julcsa, most azonnal pakoljon. Nem maradhat tovább itt.</p>
<p>A lány megállott, csodálkozva pillantott rá, azután fölemelte a
fejét és hidegen nézett vele farkasszemet.</p>
<p>– Azonnal el kell mennie, – mondta Vajda.</p>
<p>A lány nagyon halkan, nagyon lassan, nagyon óvatosan, gondosan
figyelve a szavainak a hatására, és minden szót külön megnyomva,
mondta:</p>
<p>– Még… nem… vett… nekem… lakást…</p>
<p>Vajda lihegett haragjában. Keserűen és gúnyosan <span class=
"pagenum"><a name="Page_246" id="Page_246">-246-</a></span>
fölnevetett. Ez a piszokivadék. Ez a szemétpalánta. Ez csakugyan
azt hitte… Az arcába ordított:</p>
<p>– Nem is veszek. Nem is veszek. Nem kellesz nekem. Keress
magadnak mást. Nem kellesz nekem.</p>
<p>A lány sápadt volt, reszketett, de nyugodt maradt. Nyugodtan,
nagyon halkan válaszolta:</p>
<p>– De nekem kell.</p>
<p>Vajda piros lett a méregtől. Odalépett a lányhoz és hangosan
ordította rá:</p>
<p>– Neked kell? Neked kell? No majd megmutatom én neked. Majd
megmutatom én neked. Jó lesz, ha mást keresel, mert…</p>
<p>– Nem kell más, – mondta a lány.</p>
<p>– Nem kell? No hát én majd adok neked. Kiruglak. Értetted?
Kiruglak. Kiruglak.</p>
<p>A lány halványan és reszketve állott és nem válaszolt. Vajda
kiabált még egy ideig, azután fájni kezdett a torka; a lány nem
válaszolt és a csendben egyszerre meghallotta a saját hangját;
szörnyü rútnak találta ezt az ordítozást; elhallgatott; szégyelte
magát. Ez megint nem volt a helyes módja a dolog elintézésének. És
rút volt és helytelen ilyen durvának lenni, holott három nappal
ezelőtt…</p>
<p>Zavarban volt. Szégyenkezett. Megfordult és járkált a szobában.
Azután újra odaállott a lány elé és most még mindig izgatottan, de
csendesen és halkan mondta neki:</p>
<p>– Julcsa, én nem veszek magának lakást. Én nem akarom ezt. Én ki
fogom magát elégíteni. De köztünk vége kell, hogy legyen mindennek.
Én kielégítem <span class="pagenum"><a name="Page_247" id=
"Page_247">-247-</a></span> magát. Bőségesen. Nem kell félnie. De
véget kell vetni a dolognak.</p>
<p>A lány sápadtan, fehéren, nagy szemekkel állott, reszketett és
nem válaszolt.</p>
<p>– No igen? – kérdezte Vajda.</p>
<p>A lány nagy, világos szemekkel nézett rá, remegett az ajka és
nem szólt.</p>
<p>– Hát jó? – kérdezte Vajda szelidebben.</p>
<p>A lány nem válaszolt.</p>
<p>– Hát feleljen Julcsa, – mondta Vajda, – hát ugy-e ez lesz a
legjobb? Ugy-e belátja, hogy ez a legjobb?</p>
<p>A lány hallgatott.</p>
<p>– De Julcsa, – kiáltotta Vajda, – hát feleljen már az Isten
szerelmére. Ne álljon itt így. Hát mondja már…</p>
<p>A lány fehéren és hallgatva állott, Vajda türelmetlenül
ostromolta, azután könyörgött neki, azután fenyegette, eltelt egy
félóra, és a lány makacsul, összeszorított szájjal sápadtan állott
és hallgatott.</p>
<p>Vajda végre kifáradva leült egy székre és lemondóan intett a
kezével. Itt ült; most ő is hallgatott; csend volt. Vajda később
felkiáltott; félig magának mondta gondolkozás közben:</p>
<p>– De hát miért ragaszkodnék hozzám. Ellátom pénzzel. Kap mást.
Férjhez is mehet. Miért ne menne el?</p>
<p>A lány még mindig hallgatott. A hosszu hallgatás után remegő
ajakkal, de nyugodtan válaszolt azután a rég elhangzott
kérdésre:</p>
<p>– Mert gyerekem lesz. <span class="pagenum"><a name="Page_248"
id="Page_248">-248-</a></span></p>
<h3>XI.</h3>
<p>Reggel volt. A vasúti kocsiból az asszony szállott ki elsőnek,
vidáman, frissen, jókedvüen. Csillogott a szeme, rózsás volt az
arca, szép volt, kedves, jó, megható. Azután a gyerekek szálltak
ki; az éjszakai utazás elfárasztotta őket, de megerősödtek,
meghiztak, megszínesedtek. Vajda megcsókolta, magához szorította
őket; azután mentek ki a két kocsihoz.</p>
<p>Az asszony a kocsiban odasimult a férjéhez, beszélt a
nyaralásukról és kérdezősködött a férje nyaráról, gyöngéd volt, jó,
meleg, odaadó, megható, olyan megható, hogy Vajda sírni tudott
volna rajta. Mosolyogva válaszolgatott az asszonynak és gyöngéden
iparkodott kérdezősködni tőle; de az egész úton egy nagy nyomás,
egy fojtogató szorítás ült a mellén, azt érezte, hogy mindjárt
elakad a lélekzete és nem tud beszélni. Az öntudata nem volt
egészen világos; figyelt a kérdésekre és válaszolt rájuk, de ez
valami külső cselekvés volt; bent, mélyebben, az egész lelkét
elfoglalva, háborgott és zakatolt és didergett az a kérdés, mit
csináljon, hogyan viselkedjék, megmondjon-e mindent az asszonynak,
eltitkolja-e előtte.</p>
<p>Hazaértek. Mikor egyedül maradtak, az asszony átöltözködött,
öltözködés közben odafordult hozzá, a két meztelen karját köréje
fonta, magához szorította a fejét, azután egy hosszu, tapadó
csókkal megcsókolta az ajkát.</p>
<p>– Hogy szeretlek, – mondta. – Milyen hálás vagyok irántad. Te
olyan jó vagy. Olyan boldog vagyok, hogy hazajöttünk hozzád.
<span class="pagenum"><a name="Page_249" id=
"Page_249">-249-</a></span></p>
<p>Vajdának elfacsarodott a szíve, a torkát a közeledő sírásnak a
görcse szorította meg, úgy volt, hogy most rögtön elmond mindent,
az asszony azonban elfordult és ekkor nem volt bátorsága
beszélni.</p>
<p>Később azt mondta az asszonynak, hogy megy az üzletbe.</p>
<p>– Nem maradhatnál ma nálunk? – kérdezte az asszony.</p>
<p>– Nem lehet. Sok a munka.</p>
<p>– Hát menj. Itt úgyis nagy a rendetlenség még. De ebédre ma már
hazajössz. És estére is.</p>
<p>Vajda elment. Örült, hogy kint van az utcán, nem bírta volna már
sokáig, hogy a felesége szemébe nézzen. Az irodájában munkához
látott. De a munka most fárasztotta, terhére esett; a mellében
mindig nagy nyomást érzett, a torka mindig összeszorult, egy nagy
szorongás kínozta és az egész délelőttje végtelenül hosszu és
siralmasan gyötrődéses volt. Délben hazament. És a hazameneteltől
is félt. Az ebédet étvágytalanul ette meg és fájdalmasan kellett
erőlködnie, hogy a felesége és a gyerekei vidám fecsegésében részt
vegyen.</p>
<p>Az ebéd végén megszólalt az asszony.</p>
<p>– Igaz, mi van Julcsával? Reggel mikor elmentél, mondta a
szakácsné, hogy nincs itt. A házmesterné azt mondja, hogy
elment.</p>
<p>Vajda elsápadt. Úgy készült, hogy már az úton elmondja a
feleségének azt a kis hazugságot, amelyet kigondolt. És
megfeledkezett róla. A fájdalma úgy fájt, ha az asszonyra ránézett,
olyan lelkifurdalása volt, <span class="pagenum"><a name="Page_250"
id="Page_250">-250-</a></span> hogy erről megfeledkezett. Fölemelte
a fejét és száraz torokkal, nagy erőfeszítéssel mondta:</p>
<p>– Julcsa?… Tegnap bejött, hogy ő elmegy. Nem akar konyhalány
lenni. Szobalány lesz. Kapott egy helyet. Azonnal menni akart.</p>
<p>Az asszony nevetett a Julcsa ambicióján és az előmenetelén és a
dolog ezzel el volt intézve. Vajda az ölébe vette a fiát és akkor
arról beszéltek, milyen jól megtanultak a nyáron uszni a
gyerekek.</p>
<p>Vajda azután megint elment az üzletébe. Mikor este hazajött,
elkinzottan és fáradtan ült le a vacsorához. A válla és a karja
fájt, a pohár remegett a kezében, mikor szomjasan és égő ajakkal
ivott. A vidám vacsorai beszélgetésbe alig tudott beleszólni,
aggódva és ijedten ült a székén. Félt.</p>
<p>A gyerekei később lefeküdtek. Egyedül maradt az asszonnyal. Az
asszony is le akart feküdni; fáradt volt az utazástól és a
rendezgetéstől. Bementek a hálószobába.</p>
<p>Vajdának rémülten kalapált a szíve. Ez a szoba… Ebben a
szobában… Milyen alávalóság…</p>
<p>Az asszony jókedvüen vetkőzött. Ő nem mert ránézni. A fájdalma
és keserűsége most egészen megdagadt és egy féktelen nagy áradással
öntötte el a lelkét. Didergett. Most mi lesz? Szabad-e most
megölelnie ezt a drága, jó, hűséges asszonyt? Mit mond most, ha az
asszony hozzásimul? Hogyan szorítsa magához ezt a kedves és bízó és
tiszta asszonyt? Milyen alávalóság volna most szeretetet és
vágyódást és egy óhajtott és nehezen várt találkozás örömét
mutatni?</p>
<p>Felnyögött, Az asszony ijedten fordult hozzá. <span class=
"pagenum"><a name="Page_251" id="Page_251">-251-</a></span></p>
<p>– Mi bajod? – kérdezte.</p>
<p>– Nem tudom… Rosszul vagyok…</p>
<p>Az asszony hozzásietett és puha, sima kézzel megfogta a
homlokát.</p>
<p>– Lázad nincs, – mondta. – De a szemed olyan zavaros. Mitől vagy
rosszul?</p>
<p>– Nem tudom… Talán a hőség.</p>
<p>Az asszony kisietett, hideg borogatást hozott, rátette a fejére.
Vajda fájdalmasan lihegett, lefeküdt, az asszony dédelgette,
ápolta. Vajda ápoltatta magát, fogta az asszony kezét, panaszkodott
neki. És így telt el az egész éjszaka. Vajda föl-fölébredt,
ránézett az asszonyra, megfogta a kezét, vizet kért tőle és új
borogatást kapott a fejére, belenyögött a párnájába és szepegve
elaludt. És az asszony virrasztott, mint egy kedves, jó anya a
beteg gyereke mellett.</p>
<h3>XII.</h3>
<p>Vajda tíz nap múlva egy rózsaszínü borítékot talált az üzleti
levelei között. A levél címzése ez volt: natyságos Vajda Gyulla
urnakk.</p>
<p>– Ki az ördög írja ezt a levelet? – mondta Vajda nevetve.</p>
<p>Felbontotta a borítékot és elhuzta a száját. A rózsaszínü
levélpapir aláírása ez volt: Julcsa. A levél tartalma pedig az,
hogy tessék őt meglátogatni, mert fontos közlendő van… Vajda
mérgelődve morzsolta a kezében a levelet, azután belecsapta a
papirkosárba.</p>
<p>– Fenét, – mondta magában haragosan.</p>
<p>A nyugalma kezdett már visszatérni. A felesége <span class=
"pagenum"><a name="Page_252" id="Page_252">-252-</a></span> olyan
kedves volt, olyan szelid és olyan jó, hogy ez a lágy jóság, úgy
érezte, meggyógyítja az ő bánata sebeit is. Megnyugtatta magát,
hogy majd csak lesz valahogy. Hosszu nagy hűséggel majd jóváteszi
azt, amit vétett, egyelőre szabad az asszonyt szeretnie. Elfogadta
az asszony ajkát, volt néhány szép napjuk; megint tudott dolgozni,
jókedvü lett. És most jön ez a piszok. Eldobta a levelet és nem
törődött vele.</p>
<p>Harmadnap új rózsaszínü boríték érkezett. Hogy tessék őt
fölkeresni, mert fontos közlendő van, ha nem tetszenék őt
fölkeresni, ő jönne el a hivatalba…</p>
<p>Vajda elképedve bámult a levélre. Ez az arcátlanság!… Megijedt.
Hátha csakugyan eljön ide. Szép dolog volna. És ettől kitelik.
Bosszankodott, csikorgatta a fogát, ráütött az asztalra. Nem akart
elmenni. Elég, hogy pénzt adott. A pénzt megadja minden elsején. Ez
elég. Nem megy el.</p>
<p>Hét órakor, irodából jövet mégis elment hozzá. Félt a
látogatásától. Inkább elment. Az utolsó napon együtt vettek ki a
lány számára egy hónapos szobát a Szondy-utcában. Mikor a házat
megtalálta és a kapun bement, egyszerre eszébe jutott, hogy nem is
tudja, hogy hivják a lányt. Julcsa; de milyen Julcsa? – Milyen
furcsa ez, gondolta, egy ilyen cseléddel. Az embernek dolga van
velük, beleszövődnek az ember életébe, nagy eseménnyé lesznek és
azt se tudjuk, hogy hivják őket.</p>
<p>Megkérdezte, otthon van-e a kisasszony. Az asszony, akitől
kivette a szobát, megismerte.</p>
<p>– Nincs itthon, kérem, – mondta gúnyosan. – Nem is lakik már
itt. <span class="pagenum"><a name="Page_253" id=
"Page_253">-253-</a></span></p>
<p>– Nem? – kérdezte Vajda bámulva.</p>
<p>– Nem bizony. A második emeleten megüresedett egy lakás. Azt
vette ki.</p>
<p>Vajda zavarodottan köszönt és elment. Nem értette a dolgot, nem
tudta, mit jelent, bosszankodott rajta. Bosszankodva botorkált a
második emelet folyosóján. Melyik lakás most az? Hova nyisson be?
Hogyan kérdezősködjék, mikor a nevét se tudja.</p>
<p>Ekkor kinyilt egy ajtó és az ajtóban megjelent a lány. Kék
pongyola volt rajta, hosszu, libegő, kék selyem-pongyola. Intett
Vajdának és Vajda bement a lakásba. A lány alázatosan vette el tőle
a kalapját és a botját. Vajda nem szólt hozzá. A lány bekisérte az
előszobából a lakásba.</p>
<p>Vajda leült. A lány megállott előtte és alázatosan és mosolyogva
nézett rá.</p>
<p>– No? – kérdezte Vajda.</p>
<p>A lány nem válaszolt.</p>
<p>– Hát mit akar tőlem? – kérdezte Vajda haragosan.</p>
<p>A lány nem válaszolt, megkerülte az asztalt és ő is leült. Vajda
haragosan nézte, és a lány, mintha nem is kellene egy kérdésre
válaszolnia, nyugodtan mondta:</p>
<p>– Hogy tetszik a lakás?</p>
<p>Vajda mérgesen rántott egyet a vállán, nem válaszolt, a lány
azonban nyugodtan tovább mondta:</p>
<p>– Nem akartam, hogy oda a szobába jöjjön hozzám. Ide már
jöhet.</p>
<p>Vajdát elöntötte a düh, felugrott és rákiáltott:</p>
<p>– De én nem jövök. Én nem akarok idejönni.</p>
<p>– De igen. <span class="pagenum"><a name="Page_254" id=
"Page_254">-254-</a></span></p>
<p>– De nem.</p>
<p>– De… Kétszer egy héten… Mint az öreg úr a szőkéhez…</p>
<p>Vajdában forrott a düh, odament a lányhoz.</p>
<p>– Te disznó, – mondta, – vigyázz magadra. Nem akarok
idejönni.</p>
<p>– Csak bántson, – mondta a lány. – Most már úgyis bizonyos, hogy
gyerekem lesz.</p>
<p>Vajda eleresztette, lehullott a karja, rábámult a lányra.</p>
<p>– Bizonyos? – kérdezte, – hát a multkor nem volt bizonyos?</p>
<p>– Nem, – mondta a lány. – De most már bizonyos.</p>
<p>Vajda szédülve nyult a fejéhez. Megfordult. Újra azt érezte,
hogy ez a lány erősebb nála, félt tőle, félt a ravaszságától, félt
a rosszaságától. Lassan visszafordult a lány felé, de nem tudott
szembe nézni vele. Leült egy székre. Hallgattak.</p>
<p>Vajda azután rápillantott a lányra, a lány elfogta a tekintetét
és alázatosan és mosolyogva mondta:</p>
<p>– Most pénz kell.</p>
<p>Vajda meglepetve és bosszankodva mondta:</p>
<p>– Mire? Nem adtam eleget. Százötven forint elég egy hónapra.
Többet nem adok. És volt a háromszázból is.</p>
<p>– Azt elköltöttem bútorra.</p>
<p>Vajda körülnézett. A szoba tele volt új és rút butorokkal,
csunya, apró porcellán holmival és rikító papirdíszekkel. Ismerte
ezt a lakásberendezést, a budapesti utcai szerelem lakik ilyen
förtelmes csinosságu <span class="pagenum"><a name="Page_255" id=
"Page_255">-255-</a></span> lakásokban. Hogyan talált rá ez a lány
erre az ízlésre? Kóválygó undort érzett a mellében. Az az érzése
volt, hogy egy ádáz romlottságu utcalánnyal áll szemben, egy
mindenre kész, nagybecstelenségü némberrel, egy félelmes
prostituálttal. Verejtékes lett a homloka.</p>
<p>– Egy pohár vizet, – mondta azután.</p>
<p>A lány a villamos csengő után nyult és nyugodtan csengetett. Egy
cseléd jött be.</p>
<p>– Hozzon egy pohár vizet az úrnak, – mondta a lány.</p>
<p>Az úrnak… A parancsolás biztosságán nem is tudott elbámulni. Az
úrnak: – ez olyan volt, mintha egy ütést kapott volna a mellébe. A
lány nyugodtan installálta őt itt a lakás gazdájának, a háztartás
urának. Most már a cseléd előtt is ő itt a gazda, a szerető, a
kitartó.</p>
<p>Megitta a vizet és szomoru haragot és tehetetlen keserűséget
érzett.</p>
<p>– Minek kell a pénz? – kérdezte.</p>
<p>– A gyereknek… Gyerekholmira…</p>
<p>Megint a nagy tehetetlenség. Mit lehet erre mondani? Kivett a
tárcájából két papirpénzt. Összesen ötven forint volt. Átadta a
lánynak. A lány fogta a pénzt és betette a szekrénybe. Szótlanul
ültek. Vajda azután fölkelt és menni akart.</p>
<p>– Nem marad itt? – kérdezte a lány.</p>
<p>– Nem!</p>
<p>– Nem nézi meg a másik szobát? A hálószoba…</p>
<p>– Nem! – kiáltotta Vajda.</p>
<p>A lány lehajtott fővel állott előtte. Vajda elfordult tőle és
indult kifelé. <span class="pagenum"><a name="Page_256" id=
"Page_256">-256-</a></span></p>
<p>– Mikor jön el megint? – kérdezte a lány.</p>
<p>– Nem tudom. Nem jövök.</p>
<p>– Akkor én elmegyek a lakásra, – mondta halkan a lány.</p>
<p>Azután még halkabban hozzátette:</p>
<p>– A nagyságához…</p>
<p>Vajda föllihegett, megrázta a feje fölött az ökölbe szorított
kezét, azután megfordult és kiment. A lépcsőn még a düh háborgott
benne; azután a düh kialudt és halvány, hideg félelem jött a
helyébe. Hátha csakugyan beváltja a fenyegetését egyszer? Hátha
csakugyan elmegy a feleségéhez?</p>
<p>Érezte, hogyan didereg meg erre a gondolatra. Milyen szörnyűség
volna. Milyen szörnyü egy teremtés ez. Milyen nyugodtan mond el
minden gonoszságot és milyen nyugodtan és biztosan és
elhatározottan kerítette őt a hatalmába.</p>
<p>Milyen szörnyü egy teremtés ez. És egy hónapja még lány volt és
nyolc hónappal ezelőtt parasztlány volt. De – homályosan kóválygott
a fejében – ilyen az, aki rossz nőnek születik, ez a született,
utcalány, ez az éhes és szívtelen, a becstelen és mohó hetéra, a
félelmes éhségü és kérlelhetetlen kegyetlenségü női állat. Az volt
már egy hónappal ezelőtt is, azért maradt lány. Már az anyja
is…</p>
<p>Zavaros és kóválygó gondolatai voltak az öröklöttségről, a női
rosszaságról. Polgári nyugalma, egyszerűsége és jósága ijedten,
félve és értelmetlenül állott meg az első különös, furcsa és
komplikált női egyéniség előtt, az első rossz nő előtt, amellyel
találkozott, nagy erőfeszítéssel törte a fejét, hogy tisztába
<span class="pagenum"><a name="Page_257" id=
"Page_257">-257-</a></span> jöjjön vele. Milyen szerencsétlenség,
hogy neki kellett ezzel a nővel találkoznia; félt tőle; benne nincs
elég erő és elég kiméletlenség, hogy elbánjon vele. Ő mindig dühbe
jön, más ember nyugodtan és hidegen elgázolná. Ő kiabál és
hadonászik…</p>
<p>Szomoru volt. Aggódva ment haza. Mikor otthon ült és a
feleségével beszélgetett, egyszerre csak eszébe jutott, hogy még
mindig nem tudja, hogy hivják.</p>
<h3>XIII.</h3>
<p>Egy hét múlva újra jött a rózsaszínü levél. Ha nem jön, akkor
majd a lány megy el a lakására. A nagyságához.</p>
<p>Vajda öldöklő keserűséget érzett. Hát ez így megy ezentúl? Hát
ilyen tehetetlenül kell engedelmeskednie ennek a bestiának. Hát ez
így parancsolgat vele? Összeszedte magát. Nem megy el hozzá.</p>
<p>Este a feleségével Bánóról, a társáról kezdett beszélni. A
családi életéről. Hogyan csalja a feleségét. Vajda ekkor egy
mosolygást erőszakolt az arcára és dobogó szívvel kérdezte:</p>
<p>– Hát te mit csinálnál, ha megtudnád, hogy megcsaltalak?</p>
<p>Az asszony könnyedén megvonogatta a vállát, mosolygott és
nyugodtan válaszolta:</p>
<p>– Tudod: nem lennék többé a feleséged.</p>
<p>– Elválnál?</p>
<p>– Nem. A gyerekek miatt nem. De nem lennék a feleséged többé.
Hiszen tudod.</p>
<p>Vajda rémülten hallgatott. Tudta. Régebben sokszor <span class=
"pagenum"><a name="Page_258" id="Page_258">-258-</a></span>
beszéltek róla. Az asszony most könnyedén elhárítja a kérdést;
biztosra veszi, hogy soha sem kerül rá komolyan sor. De az
elhatározása a régi. És ha rákerül a sor, beváltja. Csendes,
kedves, szelid, jó asszony, de a hűségeért hűséget kiván. És erős
az akarata.</p>
<p>Vajda rémülten töprengett. Mindent el akart mondani az
asszonynak. De mikor a próbálkozás ilyen rosszúl sikerült. Mit
tegyen most?</p>
<p>Másnap reggel már hét órakor elment hazulról. Rohant a lányhoz,
hogy otthon találja. Otthon találta. Ágyban volt még. A cseléd
beeresztette. Megismerte.</p>
<p>– Tessék nagyságos úr, – mondta. – A kisasszony még alszik.</p>
<p>Bement hozzá. A lány fölébredt és rámosolygott. Ő megállt
előtte.</p>
<p>– Mi kell? – kérdezte haragosan.</p>
<p>A lány várt egy kicsit, azután barátságosan mondta:</p>
<p>– Ugyan üljön már le.</p>
<p>– Nem.</p>
<p>– Itthon van…</p>
<p>Vajda káromkodott, dobogott a lábával, dühösen járt a szobában,
azután odaállt a lány elé és rákiáltott:</p>
<p>– Mit akarsz tőlem?</p>
<p>– Azt, – válaszolta a lány nyugodtan, – hogy jőjjön hozzám.
Minden héten kétszer kell jönni.</p>
<p>– Nem, – kiáltotta Vajda, – nem jövök. Te piszok! Te disznó!</p>
<p>– Minden héten kétszer, – mondta a lány. – Hogy lássák a házban,
hogy maga az az úr… <span class="pagenum"><a name="Page_259" id=
"Page_259">-259-</a></span></p>
<p>Vajdának elborult a gondolkozása a dühtől. Ez a becstelen
nyilvánosan magához akarja őt kötözni.</p>
<p>– Nem, – ordította, – nem.</p>
<p>A lány ekkor kipirult, felkönyökölt és kiabált:</p>
<p>– De igen. Maga az én szeretőm. Ide kell jönni. Magáé a
gyerekem.</p>
<p>Vajda megfogta a lányt. A lány azonban lerázta őt magáról,
felült az ágyban, a paplan leesett róla, szétbomlott a haja és
sikoltozva kiáltotta:</p>
<p>– Idejön hozzám. Idejön mellém. Ha nem jön, elmegyek a
feleségéhez. Megmondom a feleségének.</p>
<p>Vajda leeresztette a karját. Lihegett. Nem tudott szólni. A lány
is elhallgatott. Vajda fáradtan ült le egy székre, a lány lassan
kiszállott az ágyból és csendesen kerülgette, halkan és óvatosan
forgolódott körülötte.</p>
<h3>XIV.</h3>
<p>– Nekem pénz kell, – mondta a lány.</p>
<p>– Már megint? Ebben a hónapban ötszáz forintot kaptál már
tőlem.</p>
<p>– Kell a gyereknek, – mondta dacosan a lány.</p>
<p>Vajda kivette a tárcáját. A lány elvette a kezéből a tárcát.</p>
<p>– Mennyi pénz van itt, – mondta.</p>
<p>Kotorászott a tárcában és kivett belőle egy bankót. Vajda meg se
nézte, mennyit vett ki, fogta a tárcáját és visszatette a zsebébe.
Szomoru volt. Betegnek érezte magát. Hetek óta nem tudott aludni,
ideges volt, egész nap ijedezett, a munkája sem ment, az orvosa
minden héten megkérdezte, mi baja, azt <span class=
"pagenum"><a name="Page_260" id="Page_260">-260-</a></span> mondta,
lesír róla a neuraszténia, de ő letagadta a rosszúllétet, egyedül
töprengett és tépte magát egy elhatározásért, valami menekülésért.
Nem tudott semmit kigondolni. Átadta magát a piszkos nyomorúságnak,
átengedte magát a lány gyalázatos zsarnokságának és szemérmetlen
zsarolásának. Szomoru volt.</p>
<p>– A gyerekről gondoskodni kell, – mondta a lány.</p>
<p>– Igen. Majd gondoskodom róla.</p>
<p>A lány járkált körülötte, azután odament hozzá. Ráhajolt.
Hizelgett. Hizelegve mondta:</p>
<p>– Irassa rá a budai telket; a gyereknek; az én nevemre.</p>
<p>Vajda rábámult.</p>
<p>– Honnan tudsz te a budai telekről? – kérdezte.</p>
<p>– Tudok róla.</p>
<p>Vajda bámulva nézte egy ideig, azután intett a kezével.</p>
<p>– Nem, – mondta halkan.</p>
<p>– Miért? – kérdezte kihivóan a lány. – Minden csak annak a másik
két gyereknek? Ez is a maga gyereke. Én is csak olyan vagyok, mint
a felesége.</p>
<p>Vajda fölállott, a dühtől fehéren fölemelte az öklét,
meglódította, földhöz vágta a lányt, azután elment.</p>
<p>A kapuban a házmesternével találkozott, egy rosszarcu, piszkos
asszonnyal.</p>
<p>– Nagyságos úr, – mondta az asszony, – szeretnék valamit mondani
a nagyságos úrnak. Egy fontos dolgot.</p>
<p>– Tessék, – szólt Vajda meglepetve.</p>
<p>Az asszony behivta a lakásába, egy piszkos, rosszszagu,
<span class="pagenum"><a name="Page_261" id=
"Page_261">-261-</a></span> sötét lakásba, leültette, hosszu
bevezetést mondott arról, hogy a házban mindenki tudja, milyen jó
ember, milyen barátságos és bőkezü úr és milyen gavallér ő.</p>
<p>– Pedig a kisasszony nem érdemli meg, – mondta azután. – A
házban mindenki tudja… Itt a házban van a mészárosnak egy legénye…
Az vitt hozzá húst… Most minden nap nála van… Egy bizonyos Bese
István… Minden éjjel nála van… Együtt járnak mulatni… Táncolni is.
Azt beszélik, hogy az a bizonyos Bese István nemsokára üzletet nyit
a pénzből… A kisasszonynak azt mondta, hogy a nagyságos úrnak
birtoka van Budán… A kisasszony azt mondta, hogy azt magára
irattatja a nagyságos úrral… A kisasszony nem érdemli meg… Pedig
hány lány volna, aki boldog volna… Itt van nekem egy lányom, szép
lány, jó lány, színész-iskolába is járt…</p>
<p>Vajda szótlanul hallgatta a hosszu előadást. Szédült. A lakás
sötét volt, piszkos, rossz szagu. Remegő kézzel simogatta a
homlokát. A házmesterné elhallgatott.</p>
<p>– Hát mit tetszik szólni? – kérdezte azután.</p>
<p>Vajda dadogott.</p>
<p>– Majd… majd… intézkedem… Köszönöm.</p>
<p>Kiment. Lement az utcára. Bizonytalannak érezte a járását. A fal
mellett ment, hogy legyen mire támaszkodnia. A szeme zavaros volt.
Úgy érezte, ájulás környékezi. Nem látta az embereket, akik
mellette elmentek. <span class="pagenum"><a name="Page_262" id=
"Page_262">-262-</a></span></p>
<p>Botorkált előre, nem tudta hová és nem tudta minek. Egy villamos
majdnem elütötte. Fölment a gyalogjáróra, az ijedelem kissé
visszaadta az eszméletét, megállott és belenézett az utcába.</p>
<p>– Hát idejutottam, – mondta. – Ilyen piszokba. Megcsalom a
feleségemet, meglopom a gyerekeimet, ilyen piszokba jutottam.
Tönkre megyek; beteg vagyok. Minek él az ilyen ember?</p>
<h3>XV.</h3>
<p>Harmadnap bejöttek hozzá az irodájába. Egy lány keresi.</p>
<p>– Micsoda lány?</p>
<p>– Valami cseléd.</p>
<p>– Jőjjön be.</p>
<p>Bejött. Köszönt.</p>
<p>– Kezét csókolom nagyságos úr.</p>
<p>Megismerte.</p>
<p>– Az én cselédem, – gondolta keserűen.</p>
<p>A cseléd egy rózsaszínü borítékot adott át neki. Felbontotta.
„Kültyél aszonal Ötven Forinntott“. Ez volt a levél. Lehajtotta a
fejét. Már tegez is, – gondolta. A tárcája után nyult. Azután
eszébe jutott valami.</p>
<p>– Egyedül van a kisasszony? – kérdezte.</p>
<p>A cseléd habozott:</p>
<p>– Igen, – mondta azután.</p>
<p>Vajda fölállott, néhány ezüstforintot nyomott a lány kezébe és
még egyszer megkérdezte.</p>
<p>– Egyedül van? <span class="pagenum"><a name="Page_263" id=
"Page_263">-263-</a></span></p>
<p>A lány beszédes lett:</p>
<p>– Nincs, nagyságos úr, bizony nincs. Tegnap óta nála van az a
bizonyos Bese István, Italra kell a pénz.</p>
<p>Vajda megfordult, szomorúan mosolygott, utálta magát. Átadta a
pénzt a cselédnek.</p>
<p>– Na vigye el italra, – mondta.</p>
<p>A cseléd elment. Ő nem tudott tovább dolgozni. A két karját
rátette az íróasztalra, a karjára ráhajtotta a fejét és
mozdulatlanul feküdt sokáig.</p>
<p>Másnap délben a felesége félrehivta és leültette.</p>
<p>– Gyula, – mondta könyörgő hangon, – Gyula mondd meg, mi
bajod?</p>
<p>– Semmi…</p>
<p>Az asszonynak könnyes lett a szeme, a hangjában zokogás
remegett, megfogta a kezét és könyörgött.</p>
<p>– Mi bajod? Mondd, mi bajod?</p>
<p>– Semmi.</p>
<p>Az asszony fölsóhajtott.</p>
<p>– Gyula, – mondta, – ma itt volt Bánó. Azért jött, hogy
megkérdezze, tudom-e én, hogy mi bajod van. Ő is látja. Hetek óta
nem tudsz dolgozni. Sápadt vagy. Beteg vagy. Ő azt mondja, sok
pénzt is veszel ki. Mi van veled?</p>
<p>Vajda úgy érezte, hogy könnyek jönnek a szemébe, úgy érezte,
mindjárt sírni fog, vallani akart, azután eszébe jutott az asszony
fogadalma, megreszketett, fölugrott.</p>
<p>– Semmi bajom nincs, – mondta.</p>
<p>Az asszony sírni kezdett. Vajda nem bírta el ezt a sírást.
<span class="pagenum"><a name="Page_264" id=
"Page_264">-264-</a></span></p>
<p>– Hermin, – mondta, – majd, majd… A napokban majd beszélünk
róla… Majd beszélünk… Most ne…</p>
<p>Elment. Este az asszony megint beszélni akart a dologról.</p>
<p>– Hermin, – könyörgött Vajda, – most ne… Én majd megmondom.
Magamtól.</p>
<p>– Hát jó, – mondta az asszony.</p>
<p>Harmadnap egy piszkos kis fiu állított be Vajdához az
irodába.</p>
<p>– A kisasszony üzeni, – mondta, – hogy tessék azonnal jönni.</p>
<p>– Micsoda kisasszony?</p>
<p>– A kisasszony. A Novák Juliska kisasszony. A
Szondy-utcából.</p>
<p>Vajda bámulva nézett a gyerekre. Most hallotta először a lány
nevét. A Novák Juliska kisasszony… Hát Novák Juliskának hivják.</p>
<p>– Hogy azonnal tessék jönni, – mondta a fiu.</p>
<p>– Miért? Minek?</p>
<p>– A kisasszony beteg. Doktor van nála.</p>
<p>Vajda vette a kalapját és elment. A lakásban egy alacsony, öreg
úr jött elébe. Az orvos volt.</p>
<p>– Őnagysága, – mondta, – azt közölte velem, hogy uraságod a
legközelebbi hozzátartozója. Uraságodat értesítem tehát róla, hogy
az a jó reménység, amellyel őnagysága járt, fájdalom,
megsemmisült.</p>
<p>– Mi? Mi? Mit?</p>
<p>– Kérem, – mondta bosszankodva az orvos, – meg kell mondanom,
hogy egy jövendő élet megtartásának éppenséggel nem az a módja,
amelyet őnagysága <span class="pagenum"><a name="Page_265" id=
"Page_265">-265-</a></span> választott. Egyhetes alkoholmérgezés…
és, amint hallom, tegnap egész éjszaka őrült táncolás itt a
szomszédban egy piszkos táncteremben, – így nem szabad élniök a
jövendő anyáknak. Őnagysága egyébként két nap múlva talpon van.</p>
<p>Az orvos azután elment. Vajda be sem nézett a lányhoz.
Megfordult. Ki az utcára. Kint fölemelte a fejét, nagy lélekzettel
szítta be a levegőt, kitárta és megrázta a karjait, az egész teste
remegett az örömtől és boldogan dadogva hangosan mondott néhány
értelmetlen szót.</p>
<h3>XVI.</h3>
<p>Azután lecsillapodott. Sohase gondolt eddig a gyerekre. Elűzte
magától a gondolatot, ha az eszébe ötlött. Fájt neki ez a gondolat,
mert kinzó ellentétet támasztott a között az érzés között, hogy az
ő gyereke, tehát szeretnie kell és a között a gyülölet között,
amelyet a becstelen, zsaroló anya iránt érzett. Most nyugodtan
gondolhatott rá. Nem érzett miatta sem fájdalmat, sem
megilletődést. Nem érezte, hogy egy élet pusztult el, nem érezte,
hogy az ő gyereke volt.</p>
<p>– Jól van, hogy így történt, – mondta.</p>
<p>Visszament az irodába és dolgozni kezdett. De nem tudott
dolgozni. Az öröm, amely felujjongott benne, a reménység, amely
föltámadt benne, nem hagyta dolgozni.</p>
<p>– Most, – mondta, – most végzek vele.</p>
<p>Az ajtó ekkor fölnyilott és belépett rajta a lány. Fehér volt az
arca. Ingadozva járt. Mosolygott. <span class="pagenum"><a name=
"Page_266" id="Page_266">-266-</a></span></p>
<p>Vajda fölugrott. Elámult és megijedt.</p>
<p>– Mit akarsz itt? – kiáltotta a lánynak. – Hogy mertél
idejönni?</p>
<p>A lány bevonszolta magát a szobába, ráesett egy székre és
szemrehányóan mondta:</p>
<p>– Be se nézett hozzám… Pedig tudta, hogy beteg vagyok.</p>
<p>Vajda álmélkodva nézte a szemtelenségnek, a bátorságnak és az
erőnek ekkora mértékét. A lány fehér volt és ájuldozóan
reszketett.</p>
<p>– Miért keltél föl? – mondta Vajda. – Hiszen belehalhatsz.</p>
<p>– Mert nem jött be hozzám.</p>
<p>– Eredj haza.</p>
<p>– Ha megigéri, hogy eljön.</p>
<p>– Nem. Nem igérem.</p>
<p>– Addig nem megyek el innen.</p>
<p>Vajdának elborította a fejét a vér. Azután erőszakkal
lecsillapította magát.</p>
<p>– Menj haza, – mondta nyugodtan a lánynak. – Tőlem még kapsz
valami pénzt. De azután vége mindennek. Nem megyek többet
hozzád.</p>
<p>– És én – mondta a lány – nem megyek el innen addig, míg meg nem
igéri, hogy úgy jár hozzám, mint eddig. Nem megyek el… Ha itt halok
is meg…</p>
<p>– Nem halsz meg itt. Rendőrrel vitetlek el.</p>
<p>– Akkor kikiabálom, hogy maga pusztította el a gyereket. Föladom
a rendőrségen, hogy maga ölte el.</p>
<p>Vajda megmerevedten bámult a lányra. A lány még egy nagy
erőfeszítéssel, fenyegetően mondotta: <span class=
"pagenum"><a name="Page_267" id="Page_267">-267-</a></span></p>
<p>– Becsukják. Majd sírhat a felesége.</p>
<p>Vajda rábámult és megrázkódott a rémülettől. Hát még ez is? Még
most se szabadulhat? Mikor már azt hitte, hogy lerázza magáról ezt
a piszkos szolgaságot. Most még botrány is legyen, törvényszék,
nyomozás, eskü, talán börtön is. Tudja meg a felesége, jöjjön a
tönkremenés, a lenézés; a szégyen a gyerekeinek, akiknek ilyen
apjuk van.</p>
<p>E miatt a becstelen miatt. Belenézett a lány elszánt, fehér
arcába és olyan őrjöngő haragot érzett, hogy ez a gondolat szállt
föl az agyában:</p>
<p>– Meg fogom ölni.</p>
<p>Rögtön utána egy másik gondolat:</p>
<p>– Vagy magamat ölöm meg.</p>
<p>Egy percig habozott, azután kirohant. Fölszaladt a második
emeletre, Burg Péterhez, az ügyvédjükhöz. Otthon találta. Izgatott
volt, hadonászott és kiabált.</p>
<p>– Megőrülök, – mondta. – Én megőrülök.</p>
<p>Az ügyvéd csodálkozva nézett rá, leültette, rákiáltott,
megnyugtatta, elmondatta vele az egész dolgot.</p>
<p>– Ezért jársz három hónap óta féltébolyodottan? – kérdezte
azután.</p>
<p>– Igen.</p>
<p>– Miért nem jöttél előbb hozzám?</p>
<p>– Féltem, hogy a feleségem megtudja.</p>
<p>– Hát aztán?</p>
<p>– Ha ő megtudja, én agyonlövöm magamat.</p>
<p>– De miért?</p>
<p>– Ő nem bocsát meg.</p>
<p>– Úgy? Úgy? Hát nem bocsát meg?</p>
<p>– Nem. Biztos. Igaza van. Nem bocsát meg. <span class=
"pagenum"><a name="Page_268" id="Page_268">-268-</a></span></p>
<p>Az ügyvéd fölkelt.</p>
<p>– No várj tíz percet itt. De ki ne mozdulj.</p>
<p>Az ügyvéd elment. Vajda leült, azután felugrott, az ablakhoz
ment, rászorította az üvegre a homlokát. Úgy érezte, hogy
megzavarodik az elméje. Úgy érezte, hogy nincs segítség. És akkor
meg kell halnia.</p>
<p>Tíz perc múlva visszajött az ügyvéd. Vajda izgatottan ugrott
föl.</p>
<p>– No? – kérdezte. – No?</p>
<p>Az ügyvéd nyugodtan válaszolt:</p>
<p>– Hát ami a te egész szamár ügyedet illeti, ahhoz semmi közöm.
Lökd ki azt a lányt. Ha sokat alkalmatlankodik, becsukatjuk
zsarolás miatt.</p>
<p>– Igazán? Igazán?</p>
<p>– Csak az olyan naiv és exaltált szamár kinoztathatta meg magát
ilyen szörnyü módon, mint amilyen te vagy. De mert te már ilyen
vagy, sokkal fontosabb az, hogy szerencsém volt, – otthon találtam
a feleségedet. Elhoztam ide.</p>
<p>Vajda sápadtan bámult az ügyvédre.</p>
<p>– No ne ijedj meg, – mondta az ügyvéd. – Azért jöttem előre,
hogy el ne ájulj, ha bejön. Elmondtam neki mindent.</p>
<p>Bejött az asszony. Könnyes volt a szeme. Kitárta a karjait.</p>
<p>– Gyula, – mondta, – öregem, miért nem biztál bennem?</p>
<p>Vajda ránézett, egy kiáltás zokogott ki az ajkán, megfogta az
asszony kezét, megszorította; azután félretolta az asszonyt és
kirohant. Levágtatott az első emeletre. <span class=
"pagenum"><a name="Page_269" id="Page_269">-269-</a></span></p>
<p>A lány ott ült az irodájában.</p>
<p>– Ki! – ordította rá. – Ki innen!</p>
<p>A lány nem mozdult.</p>
<p>– Ki! – ordította Vajda.</p>
<p>A lány sápadtan és ijedten nézett rá. Nem tudta, mi történt, de
látta, hogy most vége az erejének. Fölállott és az ajtó felé
botorkált.</p>
<p>– Meghalok, – mondta sóhajtva.</p>
<p>– Ki! – ordította Vajda.</p>
<p>Úgy érezte, hogy nem bánja, ha az ajtó előtt hal is meg. A lány
kivonszolta magát az ajtón; ha nem ment volna, ő vágta volna ki
rajta. A lány elindult a lépcső felé. Vajda megfordult és felrohant
a feleségéhez. Az asszony egy karosszékben ült. Leesett előtte, az
ölébe hajtotta a fejét, nehezen lihegett előbb, azután boldogan
sírni kezdett.</p>
<hr class="chap" />
<div class="chapter"></div>
<p><span class="pagenum"><a name="Page_270" id=
"Page_270">-270-</a></span></p>
<p><span class="pagenum"><a name="Page_271" id="Page_271"><br />
-271-</a></span></p>
<h2>TARTALOM.</h2>
<ul class="TOC">
<li>Marie <span class="ralign"><a href="#Page_3">3</a></span></li>
<li>Kis lányok <span class="ralign"><a href=
"#Page_19">19</a></span></li>
<li>Hanna grófnő <span class="ralign"><a href=
"#Page_30">30</a></span></li>
<li>A Tassy anyja <span class="ralign"><a href=
"#Page_42">42</a></span></li>
<li>A fekete asszony <span class="ralign"><a href=
"#Page_53">53</a></span></li>
<li>Regina kisasszony <span class="ralign"><a href=
"#Page_74">74</a></span></li>
<li>A harmincnégyéves asszony <span class="ralign"><a href=
"#Page_82">82</a></span></li>
<li>Vilma <span class="ralign"><a href=
"#Page_92">92</a></span></li>
<li>Adrienne <span class="ralign"><a href=
"#Page_103">103</a></span></li>
<li>Az ősanya <span class="ralign"><a href=
"#Page_115">115</a></span></li>
<li>A mama <span class="ralign"><a href=
"#Page_126">126</a></span></li>
<li>A temesvári asszony <span class="ralign"><a href=
"#Page_138">138</a></span></li>
<li>Suzanne <span class="ralign"><a href=
"#Page_149">149</a></span></li>
<li>Anna <span class="ralign"><a href=
"#Page_171">171</a></span></li>
<li>Szentpáli Iza <span class="ralign"><a href=
"#Page_181">181</a></span></li>
<li>Apoll <span class="ralign"><a href=
"#Page_191">191</a></span></li>
<li>A királyné <span class="ralign"><a href=
"#Page_200">200</a></span></li>
<li>Julcsa <span class="ralign"><a href=
"#Page_217">217</a></span></li>
</ul>
<hr class="chap" />
<div class="chapter"></div>
<div class="transnote">
<h3>Javítások.</h3>
<p>Az eredeti szöveg helyesírásán nem változtattunk.</p>
<p>A nyomdai hibákat javítottuk. Ezek listája:</p>
<table>
<tr>
<td class="tdr"><a href="#Page_39">39</a></td>
<td>Ha egv</td>
<td>Ha egy</td>
</tr>
<tr>
<td class="tdr"><a href="#Page_159">159</a></td>
<td>Kiróban már</td>
<td>Kairóban már</td>
</tr>
<tr>
<td class="tdr"><a href="#Page_187">187</a></td>
<td>igaz – modta</td>
<td>igaz – mondta</td>
</tr>
<tr>
<td class="tdr"><a href="#Page_196">196</a></td>
<td>rám moslygott</td>
<td>rám mosolygott</td>
</tr>
</table>
</div>

</body>
</html>
